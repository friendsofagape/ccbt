\id LUK
\c 1
\v 1 ऐल्हेरेलेई बड़े लोकेइं तियारी कियोरी थी की ज़ैना गल्लां ईशे सामनें साच़े भुई बीती तैना पत्रां देंती रोड़े च़ारे लिखम|
\v 2 ज़ैंच़रे की तैना ज़ैना पेहीले देंते एपु हेरने बाले ते वचनेरी सेवा केरने बाले थीये तैनेइं असंन तगर इन्ना गल्लां पुझेइ|
\v 3 ऐल्हेरेलेई हे जनाब थियुफिलुस मिमी भी इन रोड़ू लग्गू तैना सैरी गल्लां शुरुवाती कैरां बारां सेहीं ठीक ठीक तोपतां तींजो लिखी|
\v 4 किजोकी ज़ैना गल्लां केरी पड़हाई तीं तालीम मैल्होरीए तैना गल्लां केरी आटलन|
\v 5 यहूदी केरो राज़ो हीरोदेसेरे ज़माने मां अक अबिय्यारे टोली मां अक याजक थू ज़ैसेरु नोंव जकरयाह थू, ते तैसेरी कोंन्श हारूनेरे खैनदानी मैरां भी, ज़ैसेरू नोंव इलीशिबा थूं|
\v 6 ते तैना दूइये परमेशररे नज़री मां धर्मी थी: ते परमेशरेरे हुकमन ते नीमन पड़ रोड़े च़ारे च़लने बाले थीये|
\v 7 किजोकी इलीशिबा बांझ थी, ते तैना दुइये बुढां थी|
\v 8 जेइस तै अपने टोलारे बारी पड़ परमेशेरे सामने कम केरतो थू|
\v 9 ता याजकां केरी रीति पड़ तैसेरे नोंवे पड़ चिठ्ठी निस्सी, कि प्रभुएरे मन्दरे मां गहेइतां धूप बाले|
\v 10 ते धुप बालनेरे मोको लोकां केरी सारी मण्डली बेइर प्रार्थना केरने लावरी थू|
\v 11 ता परमेशरेरो अक सुवर्ग दूत ज़ैड़ी धूपेरी वेदी थी खेड़ोरो लेइहोव|
\v 12 जकरयाह तै लेहीतां बडो घबराव ते तैस बड़ो डर लग्गो|
\v 13 सुवर्गदूते तैस सेहीं ज़ोंव जकरयाह, डर ना तेरी प्रार्थना शुनोरीये तेरी कोंन्श इलीशिबा सेहीं तेरे लेई अक मठ्ठु भोंनुए तू तैसेरू नोंव यूहन्ना रेखां|
\v 14 ते तुईं खुशी ते आनन्द भोल्हो: ते बड़े लोक तैसेरे ज़रमने सेहीं ख़ुशी भोलहे|
\v 15 किजोकी तै प्रभुएरे सामने महान भोने; ते दाछ़रो रस ते शराप कधे न पीलो; ते एपनी आम्मरे पेटे मैरां पवित्र आत्माई सेहीं भेरोरो भोल्हो|
\v 16 ते इस्राएलेरे लोकन मैरां बड़े लोकन तैन केरे प्रभु परमेशरेरे पासे फेरेलो|
\v 17 तै एलिय्यारी आत्मार ते सामर्थी मां भोइतां तैस अगरी अगरी च़लेलो, ताके हाजबावां केरो दिल ओवलादारे पासे फिराए; ते हुकम न मन्ने बालन धेर्मी केरे समझ़ी पड़ आने; प्रभुएरे लेई अक एरही कोम बनाए ज़ै काबल भोए|
\v 18 जकरयाए सुवर्गदूते सेहीं ज़ोंव आंव केंच़रे मेन्नी? किजोकी आंव ता बुढोइं ते मेरी कोंन्श भी बूढी भेवरिये|
\v 19 सुवर्गदूते जुवाब दितो आंव जिब्राईलाई, ज़ै परमेशरेरे कां खड़ो राताई आंव ऐल्हेरेलेई भेज़ोरोहीं की आंव तींसेंही गल्ल केरने ते तीं इही सुसमाचार शुनाने भेज़ोरोइं|
\v 20 ते हेर ज़ांतगर एन्ना गल्लां पूरी न भोंन तेरी ज़बांन बंद भोली, ते तू गल्ल न केरी बाटेलहो किजोकी तीं मेरी गल्लां केरू यकींन नेहीं कियेरू ज़ैन अपने मोके पड़ पूरी भोंनी थी|
\v 21 ते लोक जकरयाह बल्लगने लाए ते हेरान भोए की ऐस मन्दरे मां ठड किजो लग्गी?
\v 22 ज़ैखन तै बेइर निसो ता तै गल्ल न केरी बटटो: ते लोकेइं बुझ़ी छ़ाडु की ऐनी मन्दरे मां किछ दरशन लावरूए किजोकी तै इशारो केरतो थू पण कुजी ना थू बट्तो|
\v 23 ज़ेईस तैसेरी सेवारू दिहाड़े मुके, ता तै घरजो च़लो जेव|
\v 24 तैठां बाद तैसेरी कोन्श इलीशिबा दोज़ींती भोई जेई, ते तैसां पंच़ महीन्न तगर छ़पेइतां रखु|
\v 25 की प्रभुए मेरू अपमान लोकन मेरां दूर केरनेरेलेइ इन दिहाड़न मां मीं पड़ सिधी नज़र रखी, ते मेरे लेई ऐन कीव|
\v 26 शेईयोंव महींने जिबरायल सुवर्गदूत परमेशरेरी तरफां गलीलेरो शाहर नासरते मां एकी अड्लेही कुइये का भेज़ो ज़ेसारु नोंव मरीयम थुं|
\v 27 तैसारी कुड़माइ दावदेरे घरांने मेरां एकी मड़दे सेंही भेवरी थी ज़ैसेरु नोंव युसफ थुं|
\v 28 ते सुवर्गदूते तैस कां अन्तर एइतां ज़ोंव; आनन्द ते ज़ींत तेरी भोए, ज़ैस पड़ परमेशरेरो अनुग्रह भोवरोए, प्रभु तीं सेहीं साथीए|
\v 29 मारियम सुवर्गदूतेरी गल्लां शुनतां डेरी जेई, ते सोचने लगी ऐन केरही गल्लन?
\v 30 सुवर्गदूते तैस सेहीं जोंव, हे मरियम; डर न, किजोकि परमेशरेरो अनुग्रह तीं पड़ भोवरोए|
\v 31 तू दोज़ींती भोल्ही तीं अक मठ्ठू भोलू तू तैसेरू नोंव याशु रेखां|
\v 32 तै महान भोल्हो, ते परमप्रधानेरू मठ्ठू भोलू ते प्रभु  परमेशर तैस तैसेरे बाजी दावऊदेरो तखत तैस देल्हो|
\v 33 ते तै याकुबेरे घरांने पड़ हमेशां राज़ केरलहो, ते तैसेरू राज़ कधे खतम न भोल्हू|
\v 34 मरियामा सुवर्गदूते पुछ़ु ऐन केंच़रे भोई सखते आंव ता अड्लाहीयांइ|
\v 35 सुवर्गदूते जुवाब दितो; पवित्र आतमा तीं पड़ उतरेल्ही ते परमप्रधानेरी कुदरत तीं पड़ सैयो केरेलही, ते ऐल्हेरेलेई तै पवित्र ज़ैरमेलहो तैसजो परमेशरेरू मठ्ठू ज़ोल्हे|
\v 36 ते हेर तेरी रिश्तेदार इलीशीबा भी बूढ़े बारे मठ्ठू भोंने बालूए ज़ैजो लोक बांझ ज़ोतेथीये शेई महींना केरी देंती दोज़ींतीए|
\v 37 किजोकी ज़ै वचन परमेशररेरे तरफां भोते तै कधे बे आसर न भोल्हो|
\v 38 मरियामा ज़ोंव, हेर, आंव परमेशरी दासी आई, तेरे वचनेरे मुताबिक भोए: तैखन सुवर्गदूत तैस कैरां च़लो जेव|
\v 39 तैने दिहेड़न मां मरियम जल्दी पाहाड़ी मुल्ख यहूदारे एकी नगरे मां जेई|
\v 40 ते ज़ाकरीयारे घरेमा गेहीतां इलीशिबा जो नमशकार कीव|
\v 41 ज़ैखन इलीशीबां मरियमांरु नमशकार शुनू ता बच्चो तैसारे पेटे मां छालां मारने लगो, ते इलीशिबा पवित्र आत्माइं सेहीं भेरोई जेई|
\v 42 ते बड़े ज़ोरे सेहीं ज़ोंने लगी तू कोंनशन मां मुबरकास ते तेरे पेटेरो फल भी मुबारके|
\v 43 ते मीं पड़ ऐह अनुग्रह केंच़रे भोव, की मेरे प्रभुएरी अम्मा मीं कां आई|
\v 44 ते हेर ज़ेरही तेरे नमशकारेरी आवाज़ मेरे कन्ने मां आई ता तैने बच्चो ख़ुशी सेंहीं मेरे पेटे मां छालां लगो मारनें|
\v 45 मुबारके तै ज़ैसां विशवास कियो की परमेशरे तैस ज़ैन किछ ज़ोंव तैन पुरु भोइतां राहेलु|
\v 46 ते मरियमां ज़ोंव मेरी जान परमेशरी तारीफ केरचे|
\v 47 ते मेरी आत्मा मेरे मुख्ति देने बाले प्रभु सेहीं खुश भोई|
\v 48 किजोकी तैनी एपनी दैसी पड़ नज़र दिती की हेर अज़ेरां देइतां हरज़मांनेरे लोक मींजो मुबारक ज़ोलहे|
\v 49 किजोकी तैने शक्तिमान मेरेलेइ बड़ां बड़ां कम्मां  कियोरन, ते तैसेरू नोंव पवित्रे|
\v 50 ते तैसेरी दिया तैन पड़ ज़ैना तैस कैरां डरतन पीड़ी पीड़ी तगर राचे|
\v 51 तैनी एपनी पैखड़रे ज़ोरे सेहीं अजीब कम्मां कियोरन ज़ैना अपनों आप बडो समझ़ते थीये, तैनी तैना तितर बितर किये|
\v 52 तैनी राज़े तैनकेरी गेदीपड़ेरां उनढे बछ़ौड़े; ते ज़ैना बछ़ौड़ोरे थीये तैना खड़े कीये|
\v 53 तैनी ढ्लुखोरे रोड़ी रोड़ी चीज़न सेहीं राज़ाने, ते दौवलत मंद खाली हथ कढ़े|
\v 54 तैनी अपनों सेवक इस्राएल समभाल्हो|
\v 55 की अपनी तै दया याद केरे, ज़ै इब्राहीम ते तैसेरे औवलाधी पड़ सदा भोल्ही, ज़ैंच़रे तैनी इशे बापदादन सेहीं ज़ोवरू थूं|
\v 56 ते मरियाम तकरीबन ट्लाई महीने इलीशिबा सेहीं साथी राही ते फिरी अपने घरजो जेई|
\v 57 ते इलीशिबा गल्लहे बिशनेरो मोको एजी आव, ते तैसां मठ्ठू भोंव|
\v 58 तैसारे आसेपासेरे ते रिशतेदारेंइ ऐन शुनतां की प्रभुए ऐस पड़ बड़ी दिया कियोरिये तैस्सेहीं साथी खुशी मनाई|
\v 59 आठांव दिहाड़े ज़ेइस मठेरी सुंनत केरनी आई कंने तैसेरू नोंव तैसेरे बओवेरे ज़ाक्रियारे नोंवे पड़ रखने लाए|
\v 60 पण तैसारी अम्मा ज़ोंने लग्गी नेहीं एसेरू नोंव यूहन्ना भोल्हू|
\v 61 लोक तैसजो ज़ोंने लग्गे तुशी खैनदैनी मां कोई भी ऐस नोंवेरो नेहीं|
\v 62 तैखन तैन लोकेइं ज़ाक्रीयाये इशारे सेहीं पुछ़ू|
\v 63 की तू मठ्ठेरू नोंव कुन रखनुं चातां? ते लिखनेरी पटारी मगी ते तैस पड़ लिखू की ऐसेरू नोंव यूहन्ना ए: सब लोक हेरांन रेहीजे|
\v 64 तैखनें तैसेरी ज़बांन खुली; ते गल्ला लगो केरने, ते परमेशरू शुकर केरने लग्गो|
\v 65 ते तैसेरे आसेपासेरे सब रहाने बाले तमाशे हेरतां डेरी जे; ते यहुदीयारे पहाड़ी अलाकन मां ऐस गल्लारी चरचा भोंने लगी|
\v 66 ते शुन्ने बाले हेरांन रेहितां सोचते थीये की ऐन मठ्ठू बडु भोइतां केरहू भोंनुए किजोकी परमेशरेरो हथ  ऐस सेहीं साथीए|
\v 67 तैखन तैसेरो बाजी जकरयाह पवित्र आत्माई सेहीं भेरोव ते भविष्यवाणी केरने लगो|
\v 68 किप्रभु इस्राएलेरो परमेशर मुबारिके, कि तैने अपने लोकन पड़ नज़र की, ते तैन केरो छुटकारो कीयो|
\v 69 ते अपने दास दाऊदेरे घरांने मां इशे लेई अक मुखतरू शिंग कढू|
\v 70 ज़ैंच़रे तैसेरे पवित्र नेबी केरे ज़िरिये ज़ैना दुनियारे शुरू कैरां देंते भोंते एवरेंन ज़ोवरू थू|
\v 71 ताके आसां अपने दुशमन कैरां ते अपने बैरी केरे हथन मैरां इशी मुखती की|
\v 72 ते तै ईशे बाजी दादन पड़ रहैम केरतां अपनों पवित्र वाइदो याद कीयो|
\v 73 तै कसम ज़ै ईशे बाजी इब्राहीमे सेहीं खावरी थी|
\v 74 की तै ऐसन इन देल्हो की असां अपने दुशमन कैरां छुटाए|
\v 75 तैसेरे सामने पवित्रा ते धार्मिता सेहीं ज़िन्दगी भर नडर भोइतां तैसेरी सेवा केरते राहम|
\v 76 ते हे मठ्ठा तीं जो परमेशरेरो नबी ज़ोल्हे, किजोकी तू प्रभुएरी बत तयार केरनेरे लेई तैस अगरी अगरी च़लेलो|
\v 77 ताके तैसेरे लोकन मुखतरू ज्ञान दे, ज़ैन तैन केरे पापां केरी मेफीसेंहीं मेलते|
\v 78 ईशे परमेशरेरी तेस बेड़ी दियाइ सेंहीं अक बड़ो रोड़ो दिहड़ो नीस्नोए|
\v 79 ताके आंधरे ते मौतरे साये मां बिषने बालन लो दे, ते इशे पवन रोड़ी बत्तां च़लाए| तैन मठ्ठू बेडोंतू जेवं ते आत्माई बधतू जेंव, ते इस्राएले पड़ बांदू भोनेरे दिहाड़े तगर जंगले मां राव|
\c 2
\v 1 तै दीहेड़न मां केसरे बादशाहे गेसतुसे एलांन  कियेरु थुं की रुंमीं  हुकूंमती माँ रांने बाले सारे लोक अपना अपना नोंवां लिखांन|
\v 2 एह पेहिली शुरुआत थी ज़े सुरियारे बादशहा कोरोएसेरे ज़मांने माँ भुई|
\v 3 ते सारे लोक अपना अपना नोंवां लिखांने अपने अपने शहारे जो च़लै जे|
\v 4 युसफ भी गलीलएरे शेहेर नासरते मेरां युहुदिये माँ दावदेरे शेहर बेतलांमें माँ जो च़ालो किजोकी तेह दावदेरे घरांनेरी ओवलाधी मेरां थू|
\v 5 ताके तेड़ी एपनी कोंन्श मरियमी सेंहीं साथी ज़े दोज़ींती थी नोंवं लिखाए|
\v 6 ज़ेईस तेंना  बेतलांमें माँ पूजां ता मरियमारौ गल्हे बिशनेरो मोको आव|
\v 7 दे तेस पेहिलू मठ्ठु ज़रमुं दे तेंनी तेन फेल्ह्ड़ी माँ पलेटतां गाल्ही का राखु किजोकी तेस घरेमाँ कोंच ठार न मेल्ही|
\v 8 किछ पुहाल राती एकी ड्लबड़ै माँ गबां केरो  पेरहो देंते थीये|
\v 9 ता  परमेशरो फरिश्तो तेंन क बांदो भोव दे परमेशरी लौ तेंनकेरे च़ैवरे  पासन बलने लगी त तेंना डेरी जे|
\v 10 पन फरिश्ते तेंन जो  ज़ोंवं डरा न्ना किजोकी आंवं तुसन अक बड़ी खुशरी खबर शुनाने एवरोंहीं ज़े ख़ुशी सैरी कोंमाँरे लेइ भोली|
\v 11 की अज़ दावदेरे घरांनेमाँ  अक मुखती देंने बालो पैइदा  भेवरोए येनी यीशु मासही परमेशर|
\v 12 दे तेसेरो नशांन तुशे लेइ एह भोलो की तुसन अक मठु फेल्ह्ड़ी माँ पलेटरु गोरु केरी गाल्ही क मेलहेलु|
\v 13 तेखने आंमबरेरां खासे फरिश्ते बांदे भुए दे तेंना परमेशरी तारीफ  केरने लगे दे ज़ोंने लगे|
\v 14 परमेशरी तारीफ  भोए ते धेरतली पड़ ज़ेंना मेंनून ज़ेंन परमेशर तू सुखातां तेंनकेरू भलु भोए|
\v 15 ज़ेखन फरीश्ते पुहालां केरे सांमने वापस आंम्बरे मेंजो च़ाले जे ता पुहाल एपू माँमेंइ ज़ोंने लगे एजा अस बेतलांमें माँ गांम ज़ेलहेरो  बिस्तार परमेशरे आसन दीतोरोए तेस हेरम|
\v 16 तेंना लुशी तेठां च़लै जे  दे तेड़ी पुज़े ता साच़ै तेड़ी मरियम युसफ ते निकड़ो बच्चो फेल्ह्ड़ी माँ पलेटरो गोरु केरी गाल्ही क मेल्हु|
\v 17 दे पुहालन एन हेरतां ज़ेंन तेंनेइ एस मठेरे बारे माँ शुनेरू थुं ते गल बड़ी मुशुर भोई जेई|
\v 18 पुहालां केरी गलां शुनतां सारे लोक हेरांन रेहीजे|
\v 19 पन मरियम सेरी गलां अपने दिले माँ सोचने लगी|
\v 20 दे पुहालन  ज़ेंच़रै तेंनी  फरिश्तें ज़ेवरु थुं तेंनेइं एपनी एच़ैंइ तेंन सभ किछ लेहितां परमेशरी तारीफ केरते वापस घर जो च़लै जे|
\v 21 आठांवं दिहाड़े ज़ेइस तेसेरे सुन्तीं बशाल्नेरो मोको आव त तेसेरू नोंवं याशु रखु एन तेंने नोंवें ज़ेंन फरिश्तें मरियांमरे दोज़ींते भोंने केरां पेहिले रखेरू थुं|
\v 22 ज़ेखन मुसेरी रसमारे हिसाबे सेंहीं तेसेरे शुच्चे भोंनेरे दिहाड़े पुरे भोए तयुसफे त मरियांमां याशु योरोशल्में माँजो न्हीयो ताके तेस परमेशरे का पैश केरम|
\v 23 ज़ेंनच़रै परमेशरे बचने माँ लिखेरुए की सारां पेहिलां मठां परमेशरे लेइ पबित्र भोलां  |
\v 24 ज़ेंनच़रै परमेशरे बचने माँ लिखेरुए की अक जोड़ी केंमरीं केरी दे अक जोड़ी कुबुतरेरे दुई बच्चे सुखनारे लेइ आंन्हें |
\v 25 तेईस युरोशलांमें माँ अक मेंनु थू तेसेरू नोंवं शमुन थुं तेह बड़ो रोड़ो मेंनु थू कंने परमेशर माँन्ने बालो थू ते इसराइली लोकां केरे लेइ रोड़ी सोच रखतो थीयो दे तेस माँ पबितर आतमाँ थी|
\v 26 पबितर आतमाँ तेस ज़ेवरू थुं की ज़ां तगर तू परमेशर यीशु मस्ही न लाहेल्हो मरेल्हो न्ना।
\v 27 शामुनं रुहांनी शेक्ती सेंहीं हेकली माँ आव तेखन यीशु भी तेसेरे हाज बोंवेंइं आंतर आंनोंरो थू की तेसेरी सुन्त कमाँम|
\v 28 ता शामुने यीशु कुंमें माँ ट्लातौ दे परमेशरेरी तारीफ केरने लगो |
\v 29 एह परमेशर तीं ज़े अपनो वाईधो कियोरोए अपने दासे ख़ुशी सेंहीं भेज़तस|
\v 30 किजोकी मेरी एछ़ेंइं तेरी (नजातकुदरत) लाहोरिए |
\v 31 ज़े तीं सेरी कोंमाँ केरे सांमने तियार कियोरोए |
\v 32 तेह गैर युहुदी केरेलेइ लौ देंने बालो दिहाड़ो दे तेरी इसराइली कोंमारेलेइ अक माहींमाँ भोली|
\v 33 यिशुएरे आंमाँ बाजी ऐना गलां शुनतां ज़ेंना यिशुएरे बारे माँ केरते थीये जुगती सेंहीं शुन्ने लोरे थीये|
\v 34 तेखन शामुने तेस  बरकत दिती दे तेसेरी आंमाँ मरियांमी ज़ोंवं हेरा इही गल पक्कीए की एन मठ्ठु इसराइले माँ बड़े लोकां केरे खिरकने बाले ते उठने बालां केरे लेइ एह अक एरहो  नशान भोलो की ज़ेसेरे खलाफ लोक गल्लां केरले|
\v 35 ताके बड़े दिलां केरी गल्लां खुली गेंनिन दे गंमेंरी तलवारां तेरी जान भी ज़खमी केरनीएं|
\v 36 तेड़ी अक कोंनश थी ज़े रूहांनी गल्लां केरती थी तेसारू नोंवं हन्ना थुं तेह आसरेरे खानदेंनी मेरां अक मेंनु ज़ेसेरु नोंवं फ़्नोवऐल थुं हन्ना तेसेरी कुई थी तेह बड़ी सियांनी थी तेह अपने ड्लाहेरां बाद सात साल अपने मुनशे सेंहीं साथी रहोरी थी |
\v 37 तेह बेवा (रंनडी) थी तेसारी उमर चूरासी साल थी तेह हेकली मेरां न थी गहती दे रात दिहेड़ी बरतां रखती ते दुवां प्राथना  केरती थी |
\v 38 तेखन तेह भी तेड़ी एइतां परमेशरेरू शुकर केरने लगी दे तेंना सभ ज़ेंना युरोश्ल्मे माँ रांने बाले थीये तेस मठ्ठेरे बारेमाँ गल्लां  केरने लगे |
\v 39 जेखन मरियांमा ता  युसफे  रसमाँ रे  मुताबक यीशुएरी सुन्त कमाई त तेंना गलीले मेरां  अपने शेहर नासरते मेंजो जे|
\v 40 तेन मठ्ठु बडोंतू जेंवं अकलमंद भोंतू जेंवं किजोकी परमेशरो तेसपड़ हथ थू|
\v 41 यीशुएरे आंमां बाजी हर साल बडी दिहाड़ी (ईद) बनाने युरोश्ल्मे माँ गहते थीये|
\v 42 ज़ेखन यीशु बारहे सालां केरो भोव त तेंना बेडी दिहेड़ारे लेइ फिरी युरोश्ल्मे माँ जे|
\v 43 ज़ेखन बडी दिहाड़ी बिती जेई त यीशुएरां आंमां बाजी वापस घरजो आं त मठ्ठु युरोशल्मे माँ रेही जेंवं दे तेसेरे आंमां बाजी कोई पत्तो न थू|
\v 44 तेंनेइं बुझ़ू की यीशु होरी मेंननं सेंहीं अगरों जेवरोए दे तेंना अपने रिशतेदारन ते दोस्तन माँ तोपने लगे|
\v 45 जेखन तेन यीशु न मेल्लो त तेंना वापस तोपते तोपते यूरोश्लामे माँ पुज़े|
\v 46 इंयंवं दिहाड़े तेंनेइं यीशु हेकली माँ सियांने लोकन सेंहीं गलबात केरतो दे तेन सेंहीं सुवाल जुवाब केरतो मेलहो|
\v 47 जेना लोक तेसेरी गल्लां शुन्ने लोरेथिये तेंना यीशुएरी गल्लां शुनतां हेरांन रेहीजे|
\v 48 जेखन तेसेरे हाज बोंवेंइं यीशु लाहू त तेंना हेरांन रेहीजेंयां तेंनेइं ज़ोंवं मठ्ठु तीं एन कुन कमाँवं तेरां हाज बोव तीं तोपतां रहं|
\v 49 यीशु तेंन पुछ़ने लगो तुस मीं कीजो तोपने लगोरे थीये तुसन पत्तो नेहीं की मी अपने बाजेरे घरे माँ रहंनु ज़ारुरीए|
\v 50 पन तेंनेइं न बुझ़ू की एह आसंन सेंहीं कुन लोरोए ज़ोंने|
\v 51 तेखन तेह अपने आंमाँ बाजी सेंहीं साथी नासरते माँ आव दे अपने आंमाँ बाजी का राहू दे मरियांमां ऐना सेरी गल्लां अपने दिले माँ रेखी|
\c 3
\v 1 तिबिरियुस कैसरेरे राज़ेरे परनोंव साले मां ज़ैखन पुन्तियुस पीलातुस यहूदियारो हाकिम थू, ते हेरोदेस गलीलेरो हाकिम ते तैसेरो ढ्लाह फिलेप्पुस इतूरैया, ते त्रखोनीतिसेरो हाकिम, ते अबिलेनेरो हाकिम थू|
\v 2 हन्ना ते कैफ़ा तैस साल महायाजक थीये तेईस परमेशरेरो वचन जंगले मां जकरयारे मठ्ठे यूहन्ना कां पुज़ो|
\v 3 ते तै यरदनेरे सैरी आसे पासेरे आलाकन मां एइतां पापां केरे मैफरे लेई मन फिरावेरे बपतिसमेरो प्रचार केरने लगो|
\v 4 ज़ैच़रे यशाया नेबेरी जोवरी किताबी मां लिखेरुए, की ज़ोंवने बालेरी आवाज़ एईचे कि प्रभुएरी बत तयार केरा, ते तैसेरी सड़कां सिधी केरा|
\v 5 डुघी ठारां सेरी भेरी गैलही, ते हर अक पहाड़, टीलो उंढे कीये गाल्हे; ते ज़ैन टारू तैन सिधी, ते ज़ैन उचु तैन नीमू कीव गालहू ते चावरस बत बनेली|
\v 6 ते हर प्राणी परमेशरेरी मुख्ति हेरेलो|
\v 7 ते ज़ैना बड़े लोक तैस कैरां बपतिस्मो नैने एइते थी, तैन सेहीं तै ज़ोतो थू, हे सापेरे मठ्ठाव तुस्न केरने ज़ोवरू, कि एजने बाले क्रोधे करां नशाह|
\v 8 बस्सा मन फिरानेरे काबल फल आना: ते अपने अपने मने मां ऐन न सोचा, कि इषो बाजी इब्राहीमे; किजोकी आंव तुस्न सेहीं  ज़ोताईं, कि परमेशर इन घोड़न मैरां इब्राहीमेरे लेई आव्लाध पैइदा केरी सकते|
\v 9 ते हुना ता बुटेरे ज़ीलन पड़ मैक्कु रखोरोए, ऐल्हेरे लेई ज़ै ज़ै बूट रोड़ो फल न दे तै कटनो ते आगी मां छ़डो गहते|
\v 10 ते लोकेइं तैस पुछ़ू, फिरि आसां कुन केरम|
\v 11 तैनी तैन सेहीं ज़ोंव: की ज़ैस कां दूई कुरते भोन ता तै तैस ज़ै कां नेहीं दे, ते ज़ैस कां खाने जो भोए तै भी ऐन्च़रे केरे|
\v 12 ते चुंगी नेंने बाले भी बपतिस्मो नेंने ऐवरे थीये, ते तैस पुछ़ू, कि हे गूरू आस कुन केरम|
\v 13 तैनी तैन सेहीं ज़ोंव ज़ै तुशे लेई ठेरावरूए, तैस कैरां जादे न नेइयथ|
\v 14 ते स्पैहीयेइं भी तैस पुछ़छ़ू की आसां कुन केरम तैनी तैन  सेहीं ज़ोंव की केंची पड़ ज़ुल्म न केरथ ते न केंची पड़ झूठो दोष लेइयथ पण एपनी तनखुवाही पड़ राज़ी रेइहथ|
\v 15 ज़ैखन लोकेईं आस लावरी थी, ते सब लोक अपने अपने मन्न मां यूहन्नारे बारे मां सोचते थीये, की इही तै मसीह ता नेहीं|
\v 16 त यूहन्ना जुवाबे मां तैन सेहीं ज़ोंव: की आंव त तुस्न पैंनी सेहीं बपतिस्मो देताइं पण तै एजने बालोए, ज़ै मीं कैरां जादे ज़ोरे बालोए; आंव ता इस काबल नेहीं, कि तैसेरी जुटी केरे तस्मे खोलही बैटी, तै तुस्न पवित्र आत्माई ते अग्गी सेहीं बपतिस्मो देल्हो|
\v 17 तैसेरू छज तैसेरे हथे मांहे की अपनी खलाड़ रोड़े च़ारे साफ केरेलो; ते गेहून अपने कोठारे मां अकोठे केरेलोहो, पर झ़ाझ़ी तैस अग्गी मां ज़ै कधे नेहीं फूकेलो|
\v 18 ते तै बड़े रोड़े च़ारे लोकन समझ़ैइतां लोकन सूसमाचर शुनातो राव|
\v 19 पण तैने च़ेवरोवं मुल्खेरे राज़ो हीरोदेसे तैसेरे ढ्लाहेरी कोंनश हेरोदियासेरे बारे मां, ते सब कुकेरमीं केरे बारे मां ज़ैना तैसां कीयोरां थीयां, ज़िड़क दिति|
\v 20 ऐल्हेरे लेई हेरोदेसे तैन सेभनसेभन केरां बेधतां इही कुकरम भी कीयो, की यूहन्ना कैद केरतां छ़डो|
\v 21 ज़ैखन लोकेइं बपतिस्मो नेव, ते यीशु भी बपतिस्मो  नेहितां प्रार्थना केरनो लोरो थू, ता अम्ब्र खुलू|
\v 22 ता पवित्र आत्मा शरीरिक रूपर मां कबूतरेरी शकती मां तैस पड़ उतरी, ते इही आकाशवाणी भोई , कि तू मेरू ट्लारू मठ्ठूस, आंव तीं पड़ खुशीं|
\v 23 ज़ैखन यीशु एपू तालीम देंने लगो ता करीबन ट्लाही सालां केरो थू ते (ज़ैन्च़रे बुझ़ौतू थुं) तैन यूसफेरू मठ्ठू थूं, ते तैन एली एरी थू|
\v 24 ते तैन मत्तातेरू ते तैन लेवेरो, ते तैन मेलकेरू, ते तैन यन्नेरू ते तैन यूसुफेरू|
\v 25 ते तै मत्तित्याहरू ते तैन आमोसेरू, ते तैन नहूमेरू, ते तैन असल्याह, ते तैन नोगहरू|
\v 26 दे तैह माएतेरो दे तैह मितियाएरो दे तैह शेंमेरो दे तैह युसिखेरो दे तैह यूवाएरो|
\v 27 ते तैन यूहन्नारू, ते तैन जरूब्बाबिलेरू, ते तैन शालतियेलेरू ते तैन नेरेरू|
\v 28 ते तैन मेलकेरू, ते तैन अद्देरू, ते तैन कोसामेरू, ते तैन इलमोदामेरू, ते तैन एरेरू|
\v 29 ते तैन येशेरू, ते तैन इलाजारेरू, ते तैन योसीमेरू, ते तैन मत्तातेरू, ते तैन लेवेरू|
\v 30 ते तैन शमौनेरू, ते तैन यहूदाहरू, ते तैन यूसफेरू, ते तैन योनानेरू, ते तैन इलायाकीमेरू|
\v 31 ते तैन मलेआहरू, ते तैन मिन्नाहरू, ते तैन मत्ततारू, ते तैन नतानेरू, ते तैन दाऊदेरू|
\v 32 ते तैन यिशेरू, ते तैन ओबेदेरू, ते तैन बोअजेरू, ते तैन सलमोनेरू, ते तैन नहशोनेरू|
\v 33 ते तैन अम्मीनादाबेरू, ते तैन अरनीएरू, ते तैन हिस्रोनेरू, ते तैन फिरिसेरू, ते तैन यहूदाहेरू|
\v 34 ते तैन याकूबेरो, ते तैन इसहाकेरू, ते तैन इब्राहीमेरू, ते तैन तिरहेरू, ते तैन नाहोरेरू|
\v 35 ते तैन सरूगेरू, ते तैन रऊ एरू, ते तैन फिलिगेरू, ते तैन एबिरेरू,ते तैन शिलहेरू|
\v 36 ते तैन केनानेरू, ते अरफज्ञादेरू, ते तैन शेमेरू, ते तैन नूहेरू, ते तैन लिमिकेरू|
\v 37 ते तैन मथूशिलहेरू, ते तैन हनोकेरू, ते तैन यिरिदेरू, ते तैन   महललेलेरू, ते तैन केनानेरू| ते तैन इनोशेरू, ते तैन शेतेरू, ते तैन आदमेरू, ते तैन परमेशरेरू थूं|
\c 4
\v 1 फिरी यीशु पवित्र अत्माई सेहीं भेरतां यरदनेमेरा वापस आव; ते च़ैलल्ही दिहाड़े आतमारे शिखालनेरे सेहीं जंगले मां हांठतो राव|
\v 2 तैन दिहाड़न मां तैनी किछ न खाऊं ते ज़ैखन तैना दिहाड़े पूरे भोए त तैस ढ्लाउख लग्गी|
\v 3 ते शैताने तैस जो ज़ोंव; की अगर तू परमेशरेरू मठ्ठुस त इन घोड़न जो ज़ो की ऐना रोट्टी बांनन|
\v 4 यीशुए तैस  जुवाब दितो की लिखेरुए की नू सिर्फ रोट्टेइं सेहीं ज़ींतो न राहे|
\v 5 तैखन तै शैतान नेव, ते तैस एकी पले मां दूनीयारां  सारा राज़ां हीरां|
\v 6 ते तैस ज़ोंव; आंव इही सारो अधिकार ते ऐसेरी सारी शानो शोखत तीं देइहीलो, किजोकी ऐह मीं सोफोरोए; ते ज़ै आंव चाताई, तैस्से देताई|
\v 7 बस अगर तू मीं क माथौ टेकेल्हो, त ऐन सब किछ तेरू भोल्हू|
\v 8 यीशुए तैस  जुवाब दितो की लिखेरुए की; तू सिर्फ अपने प्रभु परमेशरे मां माथो टेकां, ते सिर्फ तैसेरी उपासना केर|
\v 9 तैखन तैने तै यरूशलेमे मां नेइतां मन्दरेरे च़ोटी पड़ खड़ो कीयो, ते तैस सेहीं ज़ोंव; अगर तू परमेशरेरू मठ्ठुस, इठां छाल मार|
\v 10 किजोकी लिखेरुए की तै तेरे लेइ अपने सुवर्गदूतन हुकम देहेलो, की तैना तेरी हफाज़त केरेल्हे|
\v 11 ते तैना तीं अपने हाथन पड़ छ़ुल्हे एरू न भोए की तेरे पावन घोड़न सेहीं ठोकर लग्गे|
\v 12 यीशुए तैस जुवाब दितो; इन भी ज़ोवरू की तू अपने परमेशरी आज़मेईश न केर|
\v 13 ज़ैखन शैताने  सैरी अज़मेइशां परखी, त किछ च़ीरे तैस केरां दूर भोइ जेव|
\v 14 फिरी यीशु आत्मिक शेखती सेहीं भेरोरो गलीले जो च़लो जेव, ते तैसेरी मशुरी आसे पासरे सेभी मुल्खन मां भोइजेई|
\v 15 ते तै तैन केरे मन्दरे मां तालींम देतो राव, ते सब लोक तैसेरी बडयाई केरते थीये|
\v 16 ते फिरी तै नासरते मां आव, ज़ैड़ी तै पलोरो थू, ते अपने रिती पड़ सब्तेरी दिहेड़ी तै मन्दरे मां गेइहीतां ते वचन पड़नेरे लेइ खड़ो भोव|
\v 17 ते यशाया नेबेरी किताब तैस दीती, ते तैनी खोलतां तै वचन कढो ज़ैड़ी लिखेरू थुं की|
\v 18 परमेशरेरी आत्मा मीं पड़ए, ऐल्हेरेलेई की तैनी आंव गरीबन परमेशरेरो सूसमाचार शुनानेरेलेइ मेंरू अभिशेख कीयोरूए, ते आंव ऐल्हेरे लेई भेज़ोरोइं, की ज़ैना कैदन हथरां छ़ैडीं ते काना केरी एच़ी ठीक भोंनेरो प्रचार केरी, ते ढ्लांच़ोरेन तैन छुटेइं|
\v 19 ते प्रभुएरे खुश भोनेरे सालेरो प्रचार केरी|
\v 20 फिरी तैनी तै किताब बंद केरतां सेवकेरे हथे मां दिति, ते बिशी जेव, ते ज़ैतरेलोक मन्दरे मां थीये सब तैसेरां तकते थीये|
\v 21 तै तैन सेहीं ज़ोंने लगो, की अज़ तैन लिखोरू तुशे सामनें पुरु भोंव|
\v 22 ते सभेइं तैसेरी तारीफ की, ते ज़ैना अनुग्रहेरी गल्लां तैसेरे ऐशारां निस्ती थी, तैन केरां हेरान भोए, ते ज़ोंने लग्गे; कुन इन युसुफेरू मठ्ठू नेहीं|
\v 23 तै तैन सेहीं ज़ोंने लगो; तुस मीं पड़ इही काहावत ज़रूर ज़ोल्हे, हे वैद अपनों आप त ठीक केर, ज़ैन किछ ऐसेहीं शुनेरुए की कफरनहूम मां ज़ैवरू थुं की इड़ी अपने मुल्खे मां भी केर|
\v 24 ते तैनी ज़ोंव आंव तुस्न सेहीं सच़ ज़ोतां, की कोई भी नब़ी अपने मुल्खे मां इज़्तदार न भोए|
\v 25 ते आंव तुस्न सेहीं सच़ ज़ोतां, की एलिय्याहेरे दिहाड़न मां ज़ैखन साड़े ट्लाई साल आंम्बर बंद राहू, ते इड़ही तगर की सेरी मुल्खे मां बड़ो अकाल पेईजेव, ते बेड़ी रेंडी कोंनशां इस्राएले मां थी|
\v 26 पण एलिय्याह तैन मैरां केंची का ना भेझ़ो, सिर्फ सैदारे सारफले मां की रंडी का भेझ़ो|
\v 27 ते इलीशा नेबेरे ज़मांने मां इस्राएले मां बड़े कोड़ी थीये, पण तैन मैरां कोई भी कोड़े कैरां न सुध भोव, पण सिर्फ अक नामान|
\v 28 ऐना गल्लां शुनते ज़ैतरे लोक मन्दरे मां थी, सरकी सेहीं भेरोई जे|
\v 29 ते खड़े उठतां तै शेहेरे कैरां बेइर कढो, ते ज़ैस पहाड़े पड़ तैन केरू शहेर  अबाद थू, तैसेरी च़ोटी पड़ नीयो, की तैस पड़ां बुन जो बछ़ोड़न|
\v 30 पण तै तैन मैरां निसतां च़लो जेव|
\v 31 फिरी तै गलीलेरे शारे कफरनहूमे मेंजो जेव च़लो जेव, ते सब्तेरी दिहैड़ी तैन तालीम देंने लगोरो थू|
\v 32 ते तैना तैसेरी तलीमीं कैरां हेरान रेइही जे, किजोकी तैसेरो वचन अधिकारे सेहीं थू|
\v 33 ते इबातखाने मां अक मैनू थू ज़ैसमां भिटी आतमां थी|
\v 34 तैने बड़े ज़ोरे सेहीं चिंड मारी, हे यीशु नासरी ऐसन तीं सेहीं कुन कम? कुन तू ऐसंन मारने एवरोस आंव तीं ज़ानतां की तू कौनस? तू परमेशरे पवित्र मैनुस|
\v 35 यीशुए तैस  झ़ीड़क देइतां ज़ोंव च़ुपरह ते ऐस मेरां ते ऐस मैरां निसी गा: एतरू ज़ोंने सेहीं दुष्ट आतमां तैस मैरां च़ुप च़ारे निसी जेई|
\v 36 ते सब लोक हेरांन रेहितां एपु मांमेहीं ज़ोंने लगे की ऐह केरो वचने की तै अधिकारे ते सेखती सेहीं दुष्ट आत्मन हुकम देते, ते तैना निसी गेइचन|
\v 37 ते च़ैवरे पासन तैसेरी मशूरी भोई जेई|
\v 38 फिरी तै मन्दरे मेरां उठतां शमौनेरे घरे जेव ते शमौनेरे शीख सन्न औरो थू, ते तैनेहीं तैसेरे लेइ यीशु कां अर्ज़ की|
\v 39 तै खड़ो भोइतां तैसारे पासे फिरो ते सन्न झ़ीड़को ते तै उठतां तैन केरी सेवा केरने लग्गी|
\v 40 ते दिहाड़ी डूबने तगर तैना सब लोक ज़ैन मां रंग बरेंगी बीमेरी थी तैस कां आंन्हते थीये, ते यीशुए तैन पड़ हथ रेखतां तैना सब बझ़ाए|
\v 41 ते दुष्टआत्मा भी चिंडां मैरती थी, ते ज़ोती थी की तू परमेशरु मठ्ठुस, ते बड़े लोकन मेरां दुष्टआत्मा निसी जेई, ते तै तैन झ़िड़कतां तैन गल्ल न थू देतो केरने किजोकी तैना ज़ैनती थी की इही मसीह ए|
\v 42 ज़ैखन झ़ेझ़ भोई त तै तैठां निस्तां एकी जंगली ठैरी जेव, ते पतोरां सारे लोक तैस तोपते तोपते तैस कां पुज़े ते तैस रोकने लगे की तू आसन केरां ना गा |
\v 43 पण यीशुए तैन सेहीं ज़ोंव; मीं होरी शहेरन मां भी परमेशरेरे राज़ेरो सूसमाचार शुनानो ज़रूरीए, किजोकी आंव ऐल्हेरेलेई भेज़ोरोइं| ते तै गलीलेरे मन्दरे मां प्रचार केरतो राव|
\c 5
\v 1 ज़ैखन भीड़ तैस पड़ झ़ड़ती थी, ते परमेशरेरो वचन शुनती थी, ते तै गन्नेसरतेरे डल्हेरे कंढे पड़ खड़ो थू, त एरू भोव|
\v 2 की तैने डल्हेरे बन्ने दूइय लेगोरी लेही, ते मेछ़ली ट्लांने बाले किश्ती ड्लेखी छ़ेडतां ज़ालां धोंने लगोरे थीये।
\v 3 यीशु एकी किश्ती मां च़ेड़ी जेव ते किशतारे मालके श्मुंने सेहीं ज़ोंने लगो तुस किश्ती एठां नेइतां होरी ठेरीलाथ ते फिरी तेह किश्ती मां बिशतां तेन लोकन तालीम देंने लगो|
\v 4 ज़ैखन तैनी गल्लां केरी, त तै समौने सेहीं ज़ोंव, तुसां किशती डुघी ठैरी च़लाथ ते मेछ़ली केरेलेइ ज़ाल छ़डा।
\v 5 शमौने तैस जुवाब दितो, की हे गुरू, आसेंइं सैरी राती महैनत की, ते अक मेछ़ली भी नेहीं ट्लेइयोरी पण आसां तेरे ज़ोंने सेहीं ज़ाल छ़डतंम।
\v 6 ज़ैखन तैनेइं ज़ालां छ़ेडी दितां, ते एतरी मेछ़ली ज़ालन मां लेग्गी की ज़ालां खीचोंने न लगां।
\v 7 तैखन तैनेइं होरी किशती बालंन जो इशारो कीयो की एजा इशी मद्दत केरा ते तैना भी आए ते दुइए किशती मेछ़लेइं सेहीं एतरी भेरोई जेई की किशती डुबने लेगी|
\v 8 शमौन पतरसे ऐन हेरतां यीशुएरे पवन पड़ पेईतां ज़ोंने लगे हे  प्रभु आंव पापी मैनूई, तू मीं केरां दूर च़लो गा।
\v 9 गल्ल इही थी की, तै त तैसेरे साथी एतरी मेछ़ली लेहीतां हेरान भोई जेवरे थीये।
\v 10 ते तैंच़रे जब्देरां मठ्ठां केरो याकुब ते यूहन्ना भी, ज़ैना शमौने सेहीं साथी थीये: तैन यीशु शमौने सेहीं ज़ोंने लगो, डरा न्ना अज़ेरां बाद तू मैन्न ट्लाल्हो।
\v 11 तैनेइं किशती ड्लाऐखी ऐनतां लेइ, ते अपनु सब किछ छ़ेडतां यीशु पती च़ले|
\v 12 ज़ैखन तै कोंची शहारे मां थू, ते ऐरहू भोंवं, की अक मैनू थू, ज़ैसेरे सैरी जांनी कोड़ थुं, तैनी यीशु लाहु त पावंन पड़ पेईतां ज़ोवले हथ केरतां ज़ोंव; कि हे प्रभु अगर तू चास त मेरु कोड़ साफ केरी सखतथ|
\v 13 ते यीशुए अपनों हथ तैस पड़ रखो ते ज़ोंव, आवं चहतां की तेरु कोड़ साफ भोए ते तैखने तैसेरू कोड़ साफ भोई जेवं|
\v 14 तैखन यीशुए तैस मैनू समझ़ाव, ऐह गल्ल केंची सेहीं न ज़ोइयां पण सीधो याजकंन कां गेंइयां; ते अपनों आप तैन हीरेंइयां, ते तै ज़ैन मूसे रखोरी थू तैन भी च़ैड़ां, ताके तैन पड़ गवाही भोए|
\v 15 पण यीशु केरे बारे मां सेभंन पतो लगतो राव राने, ते लोक दुररां देंते एजने लगे ताके यीशुएरी गल्लां शुन्न कन्ने एपनी बीमेरी भी कैरां आज़ाद भोन|
\v 16 पण यीशु जंगले मां आलग प्रार्थना केरतो थीयो|
\v 17 एकी दीहेड़ी एरहु भोंव की यीशु तालीम देने लोरे थी, ते तैखन किछ फरीसी ते व्यवस्थापक भी तैड़ी बिशोरे थीये, ज़ैना गल्लीलेरे ते यहूदियारे सैरी अलाकंन मेरां, ते यरूशलेमेरा एवरे थीये; ते परमेशरी सामर्थ यीशु सेहीं थी की बीमार बेझ़ौइतां गहते थीये|
\v 18 किछ मैनेहीं अक अधरांगी मैनू खटी पड़ छ़़ूइतां आनहोरो थू, ते कोशीश लगे केरने की एस आंतर नहेइतां यीशु कां पुज़ाम|
\v 19 पण अन्तर एतरी तंगी थी की तैना अन्तर न गेही बटे, फिरी तैनेइं लाए पड़ गेहीतां ला पुटू, ते खटां संने तै अधरंगी अन्तर  यीशु केरे तुतरे अगर ओसाल्हो|
\v 20 यीशुए तैसेरो विशवास हेरतां ज़ोंव, हे मैना तेरे पाप माफ़ भुए|
\v 21 तैखन शास्त्री ते फ्रिसी एपू मांमेहीं बेस केरने लग्गे, की इही  कौने, ज़ै परमेशरेरी निन्दा केरते? परमेशरे बगैर कौन पाप माफ़ केरी सकते?
\v 22 यीशुए तैनकेरे मने गल्लां बुझ़ी, ते तैन सेहीं ज़ोंव कि तुस अपने मन्न मां एरही गल्लां किजेई सोचतथ|
\v 23 ऐन ज़ोंनू कुन सुखतुए, की तेरे पाप माफ़ भुए, या ऐन ज़ोंनू की तु च़ल फिर?
\v 24 पण तुसन पत्तो लग्गे की मैनेरे मठ्ठे ज़मीनी पड़ पाप माफ़ केरनेरो अधिकारे (फिरी यीशुए बीमारे जो ज़ोंव) आंव तीं सेहीं सच़ ज़ोताईं अपनी खट स्ल्ह ते घर जो गा|
\v 25 तै अधरंगी मैनू सेभी केरे संते खड़उठो, ते ज़ैस खटी पड़ तै  झ़ुलतो थू, अपने दोगे पड़ छ़ुइतां परमेशरी तारीफ़ केरतो केरतो घर जो च़लो जेव|
\v 26 तैना सारे लोक हेरांन राहे ते परमेशरी तारीफ़ केरने लगे कंने बड़े लोक डेरतां ज़ोंने लगे, ऐह त ऐसेईं अज़ नोंवीं गल्ल लही|
\v 27 ऐन बितनेरां बाद यीशु तैठां बेइर जेव, ते एकी लेवी धड़त घींन्ने बाले का च़लो, तै धड़त घींन्नेरी च़ुबात्ती मां बीशोरो लाहु ते यिशुए तैस जो ज़ोंव मी सेहीं साथी च़ल|
\v 28 तै तैखने सब किछ शैरतां तैस पत्ती च़लो|
\v 29 ते फिरी लेवे यीशुएरे लेइ अपने घरे अक बड़ी धाम दिती, ते तैड़ी धड़त घींन्ने बाले ते होरे भी बड़े लोक थीये|
\v 30 ते फरीसी ते  तैनकेरे शास्त्री यीशुएरे चेलन सेहीं ज़ोंने लगे की तुस धड़त घींन्ने बालन सेहीं साथी कीजो खात्तथ पीतथ|
\v 31 यीशुए तैन जुवाब दितो, बीमारे वैदेरी ज़रुरत भोचे सझ़़रे न भोए, पर बीमारे केरे लेई ज़रूरीए|
\v 32 आंव धर्मी लोकन नेहीं पण पैपण मन फिरानेरे लेई कुजाने औरोइं|
\v 33 तैना लोक यीशु सेहीं ज़ोंने लगे, यहून्नारे चेले त बरत भी रखत्न ते प्रार्थना भी केरतन ते एन्च़रे फरीसी केरे चले भी केरतन, पण तेरे चेले त खाते पीते रातन|
\v 34 यीशुए तैन सेहीं ज़ोंव; कुन लाड़ो साथी भोंते संते जंन बरत रेखी सखतन कधे नेहीं|
\v 35 पण तै दिहाड़ी भी एज्नीहें की लाड़ो तैन कैरो गंनोहें तेईस तैना बरत रखेले|
\v 36 फिरी यीशुए तैन अक कहानी शूनाई; की नोंवु लीग्ड़ छ़ींदतां पुरांने पड़ टलोई न दे, नता नोंवीं भी छ़ींदोचे कंने पुरांने सेहीं ते मिले भी नन्ना|
\v 37 नोंवो दाछ़ारो रस पुरैनी मसकी मां कोई न छ़डै नन्ना ता नोंवे  दाछ़रो रसे सेहीं मस्क भी फेटी गंन्हीए ते दाछ़रो रस भी डुल्ली गनुहें ते मस्क भी बरबाद भोई गाहे|
\v 38 किजोकी नोंवो दाछ़रो रस नेवी मसकी मां भरोरो लोड़ए|39 पर कोई मैनू पूराने दाछ़रे रसे पीतां नावों न चाहे किजोकी तै ज़ोते, कि पूरानो रोड़ोए|
\c 6
\v 1 एकी फेरे यीशु सब्तेरे दिहाड़े उडारन मांमहीं च़लोरे थू, ते तैसेरे चेले शिल्लां ट्लोड़तां ते प्रोड़तां खांते च़लोरे थीये।
\v 2 ऐन लेहीतां फरीसिन मैरां अक इन ज़ोंने लगो, तुसां ऐन कम कीजो केरतथ, ज़ैन सब्तेरी दिहैड़ी न भोए केरनु।
\v 3 यीशुए तेन जुवाब दितो तुसेंइं कधे नेहीं पड़ेरु की ज़ैईस दाऊदेरे साथी नियांने थीये त तैनेइं कुन कम केर्रू थुं|
\v 4 तै केंच़रे परमेशरे घरे मां जेव; ते च़ैड़ोरी रोट्टी खेई, ज़ैना खैनी सिर्फ़ याजकां केरे इलावा जैइज़ न थी।
\v 5 फिरी तै तैन सेहीं ज़ोंने लगो; मैनेरू मठ्ठु सब्तेरी दिहेड़ेरू भी मालके।
\v 6 ते ऐरू भोव कि तै कोंची होरे सब्तेरे दिहाड़े मन्दरे मां गेहीतां तालीम लावरो थू देने; ते तैड़ी अक मैनू थू, ज़ैसेरो देंहीनों हथ शुकोरो थू।
\v 7 शास्त्री ते फरीसी तैस पड़ दोष लानेरो मोको लाए तकअगर यीशु स्बतेरी दिहेइ थी, कि हेरन तै सब्तेरे बझ़्झ़ाते की नेहीं।
\v 8 पण यीशुए तैन केरे खयाल ज़ानतो थू; ऐल्हेरेलेई  तैनी शुकोरे हथे बाले जो ज़ोंव खड़ो उठ ते तै खड़ो भोऊ।
\v 9 यीशुए तैन सेहीं ज़ोंव; आंव तुसंन पुछ़तां की सब्तेरी दिहैड़ी भलाई केरनी रोड़ीए की बुराई केरनी रोड़ीए; जान बच़ानी की मारनी|
\v 10 फिरी यिशुए च़ेवरे पासे सेभी केरां ताकु, ते तैस मैनू जो ज़ोंव अपनों हथ हीरा; तैनी अपनों हथ अगरोंव रखो ते तैसेरो हथ बेझ़्झ़ौव।
\v 11 पण तैना एपु मांमेहीं ज़ोंने लग्गे, आसां यीशु सेहीं कुन केरम।
\v 12 ते तैन दिहाड़े मां यीशु पहाड़े पड़ प्रार्थना केरने निसो, ते परमेशरे कां सारी रात प्रार्थना की|
\v 13 ज़ैखन दिहाड़ो निसो, त तैनी अपने चेले एपु कां कुजाए ते तैन मैरां बहरे चेले च़ुने, ते तैन जो प्रेरित ज़ोंव|
\v 14 ते तैना इनान शमौन ज़ैसेरू नोंव पतरस भी रखू; ते  तैसेरो ढ्ला अन्द्रियास ते याकूब ते यूहन्ना पंच़ौंवं फिलेप्पुस ते बरतुलमै।
\v 15 ते मत्ती ते थोमा हलफेइएरू मठ्ठू याकूब ते शमौन ज़ैस जो ज़ेलोतेस ज़ोतन|
\v 16 ते याकूबेरू मठ्ठू यहूदा ते यहूदा इसकिरयोती, ज़ै तैसेरो ट्लावाने बालो बनो|
\v 17 तैखन तै तैन साथी ओसतां चौरस ठैरी खड़ो भोव, ते तैसेरे चेलां केरी भीड़, ते सारे यहूदिया ते यरूशलेमेरे ते सूर ते सैदारे समुन्दरेरे बन्नेरे बड़े लोक, ज़ैना तैसेरी शुन्ने ते एपनी एपनी बुमैरन ठीक भोनेरे लेई तैस कां आवरे थी, तैड़ी थी|
\v 18 ते दुष्ट अत्म्माए केरे सतावरे लोक भी ठीक भोते थी।
\v 19 सब लोक तैस सेहीं हथ लांनेरी कोशीश केरते थीये किजोकी तैस मैरां शाख्ती निस्ती थी ते सब लोक ठीक भोते थी|
\v 20 तैखन यीशुए अपने चेलां केरे तकतां ज़ोंव; मुबरकाथ तूस नमरथ किजोकी सुवर्गएरू राज़ तुशुए।
\v 21 मुबारकाथ तुस, ज़ैना हुना नियांनेथ; किजोकी तुस रज़नेथ; ते मुबारकाथ तुस ज़ैना अज़ लेरां देताथ; किजोकी तुसेहीं हसनूए|
\v 22 मुबारकाथ तुस ज़ैखन मैनेरे मठ्ठेरे कारण लोक तुस्न सेहीं बैर रखेले, ते तुस कढेहेले, ते तुशी निन्दा केरेहेले, ते तुशु नोंव बुरू सेमझ़तां कटेले।
\v 23 तैस दिहाड़े खुशी भोइतां, उछ़ड़थ, कीजोकी हेरा, तुशे लेई सुवर्गए मां बड़ो फले: तैन केरे बाप दादेइं नेबन सेहीं साथी भी एरो ज़ैरो बरताव केरते थी|
\v 24 पण अफ्सोसे तुसन पड़; ज़ैना आमीरथ किजोकी तुस्न अपनी शान्ति मैल्ही|
\v 25 अफ्सोसे तुस्न पड़; ज़ैना अज़ रज़ोरेथ, किजोकी तुस नीयांने रहंनेथ: अफ्सोस तुसन पड़; ज़ैना अज़ हंसतथ किजोकी तुसेहीं मातम केरनोए ते लेरां देनेन|
\v 26 अफ्सोसे तुसन पड़ ज़ैखन लोक तुसन जो भलु ज़ोन किजोकी तैन लोकां केरे बोव दादेइं भी झुठे नेबन सेहीं एरहो बरताव केरते थीये|
\v 27 पण आंव तुसन शुन्ने बालन सेहीं ज़ोताहीं की अपने दुशमण सेहीं हमदर्दी केरा; ज़ैना तुसन सेहीं बेर रखतन तैन केरू भलू केरा|
\v 28 ज़ैना तुसन लानत देंन, तुस तैन बरकत देथ: ज़ैना तुशी बेज़ती केरन तुस तैकेरे लेई प्रार्थना केरा|
\v 29 अगर कोई तुशे तुत्रे पड़ एकी पासे थप्पड़ बाए, त होरो भी तैसेरे पासे रखा ते अगर कोई तुशु कोट नहेते त कमीज़ भी तैस  देथ।
\v 30 ज़ै कोई तुसन केरां किछ मग्गे त तैस देथ; ते ज़ै तेरे चीज़ थसोड़े; तैस कैरां वापस न मग्ग|
\v 31 ते ज़ैंच़रे तुस चहतथ की लोक तुसन सेहीं केरन तैंच़रे तुस भी तैनसेहीं केरा|
\v 32 अगर तुस तैन सेहीं हमदरदी रखतथ ज़ैना तुसन सेहीं हमदरदी रखत, त तुशु कुन एवसांने? किजोकी पापी लोक भी अपने हमदरदी केरने बालन सेहीं हमदरदी केरतन|
\v 33 अगर तुस तैना केरू भलु केरतथ ज़ैना तुशु भलु केरतन ता तुशी कुन बडयाई? किजोकी पापी भी एरहू केरतन|
\v 34 अगर तुस तैस ओधार देथ, ज़ैन कैरां मैलहेनेरी उमीद रखतन, त तुशी कुन बडयाई? किजोकी पापी पैपन ओधार देतन, कि तेतरू फिरी मैल्लहे|
\v 35 बल्की अपने दुशमन सेहीं हमदरदी रखा, ते भलु केरा: ते फिरी वापस मेल्हनेरी उमीद न रेखतां ओधार देथ; ते तुशे लेई बड़ो फल भोल्हो; ते तुस परमप्रधानेरी सन्तान भोल्हे, किजोकी तै तैन पड़ ज़ैना शुकर न केरनते बुरण पड़ भी रहैम केरते|
\v 36 ज़ैरहो रहैम केरने बालो तुशो बाजीए, तेरे ज़ेरे तुस भी भोथ|
\v 37 दोष न लाथ; तुस्न पड़ भी दोष न लाव गाहलो: दोषी न ठेराथ, तुस भी दोषी नेहीं ठे राए गाहने: माफ केरा, त तुस्न भी माफी मैल्हेली|
\v 38 तुस होरन देलहे त तुस्न भी दितू गाहलू: लोक पूरी नाप दूबेई दूबेइतां ते हिलेइतां भेरेरोरू तुशे कुम्मे मां रखेले, किजोकी ज़ैस नापी सेहीं तुस नापतथ, तैस्से सेहीं तुशे लेई नापू गाहलू|
\v 39 यीशुए तैन अक कहानी शुनाई; कुन कानो काने बत हीरेई बटते? कुन दुइये खड्डे मां झ़ेड़ेले।
\v 40 चेलो अपने गुरु केरां बडो न भोए, पण ज़ै कोई सिध भोल्हो, अपने गूरेरो ज़ेरो भोल्हो|
\v 41 तू कीजो अपने ढ्लाहेरी एछ़ी मां कूड़ो हेरत्स, ते एपनी एछ़ी मां लठो न लेहीयोए।
\v 42 ते ज़ैखन तीं एपनी एछ़ी मां लैठो न लेहीयोए ता तु अपने ढ्लहए केंच़रे ज़ोइ सकतां की मेरा ढ्ला, बलग आंव तेरी एछ़ी मेरां कुडो केढी? हे कपटी पेहीली एपनी एछ़ी मेरां लैठो कढ, तैखन अपने ढ्लाएरी एछ़ी मेरां रोड़े च़ारे हेरतां कुड़ो कैढ़ी सख्तस।
\v 43 किजोकी कोंची भी रोड़े बूटे बुरो फल ना लग्गे, ते ना कोंची बुरे बूटे रोड़ो फल लग्गे।
\v 44 हर बूट अपने फले सेहीं पशेंनोते किजोकी ना झ़लन सेहीं फेगु लगण ते ना झड़बेरी सेहीं दाछ़ लगे।
\v 45 रोड़ो मैनू अपने दिलेरे रोड़े खाते मेरां रोड़ी चीज़ां कढ़ते; ते बुरो मैनू अपने दिलेरे खाते मेरां बुरी चीज़ां कढ़ते; किजोकी ज़ैन दिले मां भर्रू भोते तैने ज़बांनी पड़ एईते।
\v 46 ज़ैखन तुस मेरे ज़ोंने पड़ अमल ना केरथ ता मींजो हे प्रभु हे प्रभु ज़ोतथ?
\v 47 ज़ै मींका एईते ते मेरी गल्लां शुन्तां तैन पड़ अमल केरते ता आंव तुसन ज़ोतां की तै कसेरो ज़ेरोए।
\v 48 तै तैस मैनेरो ज़ैरहोए की ज़ैनी अपनु घर डूघी खाई केढतां पैकी ठेरी शफड़ी पड़ घर बनांव, ज़ैखन आंधी तोफंन आव ता तैस  घरे किछ ना भोंव किजोकी तैसेरी मुनियाद पक्की थी। पण ज़ै शुन्तां न मन्ने, तै तैस मैनेरो ज़ेरोए, ज़ैनी मिती पड़ बगेर मुनियादां घर बनाव, ज़ै खन आंधी आई, त तैन तैखने झ़ड़ू, ते ज़ेड़तां बरबाद भोव|
\c 7
\v 1 ज़ेखन यिशुए लोकन एपनी सभ गल्लां शुनेई छ़ैडी ता तै कुफ़र नहूँमें मां आव।
\v 2 ता  केंची सूबेदारेरो नोकर ज़ै तेस ट्लारौ थू तै  बीमेरी सेंहीं मरने बालो थू।
\v 3 तेस यिशुएरो पत्तो लगो ता  तेनी युहुदी केरो अक सीयांनो मेंनु तेस का भेज़ो दे तेस्सेंहीं मीनत केरतां ज़ोंवं की मेरो नोकर बज़झ़ा।
\v 4 तेना यीशु का  आए दे तेस का  मिनत केरने लगे की तेसेरी हालत एरिज़ेरीहे दे तु तेसेरे लेइ किछ केर।
\v 5 किजोकी तै ईशी ज़ाती सेंहीं बड़ी मुहाबत रखते दे इशो प्राथना भवन तेन्नी बनेवरोए।
\v 6 यीशु तेन सेंहीं साथी च़लैजे पन जेखन तेना घरे नेड़े पुज़े ता  सुबेदारे होरी दोस्तन सेंहीं समाद भेज़ो की एह परमेशर तकलीफ ना दे आंवं एस काबल नेहीं की तु मेरे अंतर एजी साक्स।
\v 7 ऐसे वजाही सेंहीं आंवं मी अपनों आप भी तींका एजनेरे काबल ना बुझ़़ौ बलके एपनी ज़बांनी सेंहीं ज़ोसता मेरो नोकर बेज़झ़ौते।
\v 8 तै मेंनु ज़ोंने लगो की आंवं भी केंचेरे आधीन कम केरतां दे सिपाही मेरे आधीनान दे ज़ेखन आक होरी जो ज़ोते तु गह ता  ते गाते देहोरी जो ज़ोते एई ता  तै एईते दे अपने नोकरे जो ज़ोते इन कम केर ता  तै केरते।
\v 9 यीशु एन शुन्तां हेरांन रेही जेव दे पतरांवं लोकेरे पासे लगो तकने ज़ेंना तेस पती एवरे थीये तेनजो ज़ोंने लगो की अंवं तुसन सेंहीं सच़ ज़ोतां की मीं एरहो ज़ेरहो विशवास इसराइले मां नेहीं लाहोरो।
\v 10 दे ज़ेंना लोक यीशु का  भेज़ोरे थीये वापस जेखन घरे आए ता  तै नोकर  बेज़झ़ौरो  लाहु।दे तेसेरी आमां रंडी थी दे शाहारेरे बड़े लोक तेस्सेंहीं साथी थये।
\v 11 थोड़े च़ीरेरां बाद एरू भोंवं की यीशु नाइन नोंवेरे शहारे मां च़लौजेव कंने तेसेरे चेले दे होरे भी बड़े लोक तेन सेंहीं साथी थीये।
\v 12 ज़ेखन तेना शाहरेरे फेटके पड़ पुज़े ता  हेरत्न की अक मुड़दो फुकने जो च़लैवरौए दे तेन एपनी हेयारू आके मठ्ठु  थुं
\v 13 यिशुए एन लेइतां तेसेरी हेइए पड़ बड़ी तरस आई दे तेस जो ज़ोंवं लेरां ना  दे।
\v 14 फिरी यिशुए नेड़े एइतां मुड़देसेंहीं हथ लाव दे मुड़दोछ़़ुंनैबाले खड़े भुए दे यीशुएं ज़ोंवं एह जुवान खड़ो उठ।
\v 15 तेन फटेरु मठ्ठु  गल्लां लगु केरने दे यिशुए तेन मठ्ठु  तेसेरी हेइए सोंपतां छ़डु।
\v 16 सभ लोक हेरांन परेशांन राहे दे परमेशरी तारीफ केरने लगे की बड़ो नब़ी असन मां एवरोए दे परमेशरे एपनी कोंमंरो खियाल रखोरोए ।
\v 17 एस्से गल्लारी वजही सेंहीं एह खबर युहुदियेरे च़ैवरे पासन फेली जेई।
\v 18 दे युहन्ने तेसेरे चेलेंइं ऐना सेरी गल्लां शुनेई।
\v 19 युहन्ने एन शुनतां दुई चेले यीशु का  पुछ़नै भेज़े की एजने बालो मस्सही तुएस की आसां होरी बलगम।
\v 20 तेन चेलेंइं यीशु का  एइतां पुछ़ू की आसां युहन्ने तिंका पुछ़नै भेज़ोरेम की एजने बालो मस्सही तुएस की आसां होरी बलगम।
\v 21 तेखन यिशुए बड़े लोक बीमेरन केरां दे दुष्टअत्मान केरां छुटाए दे बड़े कंने लोकन एछ़न लौ दिती।
\v 22 यिशुए तेन चेलन जुवाब दितो की ज़ेंन किछ तुसेंइं लाहेरुए दे शुनेरुए गेहितां युहन्ने सेंहीं बियांन केरा की कंने लातन दे टोंटे च़लतनदे कोड़ी केरे ज़ख्म साफ भोत्न दे टोंवंने शुन्तान दे मुड़दे ज़ींते भोतन दे गरीबन खुशखबरी शुनातंन।
\v 23 दे मुबारके तै ज़े मेरे नोंवें सेंहीं ठोकर खाए या स्ताव गाहे।
\v 24 ज़ेखंन युहन्नेरे भेज़ोरे चेले जे त यीशु युहन्नेरे हके मां गुवहाई देंने लगो की          तुस बियाबांने मां कुन हेरने जेवरे थीये कुन हवाई सेंहीं हिलते डाल।
\v 25 तुस फिरी कुन हेरने जेवरे थीये ?कुन रोड़ां लग्गोरां लिगड़न बालो मेंनु? ज़ेंना चमकते ल्ग्गोरे लीगड़न बाले मेंनु ज़ेंना आनंदे सेंहीं रहतन तेना बादशाही मेल्हन मां रहतन।
\v 26 त फिरी तुस कुन हेरने जेवरे थीये ?कुन अक नब़ी ?हां आंवं तुसन सेंहीं ज़ोतां की नेबी केरां बडे।
\v 27 एह तेहे ज़ेसेरे बारेमां लिखु जेवरुए की हेर आंवं अपनों दूत तीं अगरी अगरी भेज़तांइं ज़े तेरी बत्त अगरोंवं तियार केरल्हो।
\v 28 यिशुए ज़ोंवं आंवं तुसन सेंहीं सच़ ज़ोतां की ज़ैना कोंनशन केरां पैइदा भेवरेन तेन मां युहन्ना बप्तिस्मों देंने बाले केरां बडो कोई नेहीं पन परमेशरी बादशेही मां निकड़ोए दे तेह तेस्केरां बडोए।
\v 29 जेखन सेभी आम लोकेंइं शुनू त (चुंगी)धडत (टेक्स) नेहेंने बाले भी युहन्नेरो बप्तिस्मों नेहितां परमेशर रास्त्बाज़ मंनों।
\v 30 दे यिशुएरे बडे बडेंइं तेस्केरां बप्तिस्मों न घिनतां परमेशरेरी बरकत टेली दिती।
\v 31 बस्सा इस ज़मांनेरे लोकन आंवं कसेरू नोवं देंइं की एना कसेरे ज़ेरेन।
\v 32 तेन मठ्ठां  केरे ज़ेरेन ज़ेंना बज़ारे मां बिशोरां एकी होरी जो हक्कां देइतां ज़ोतन आसेंइं तुशेलेइ बेंशोई बज़ाइ दे तुस ना  नच़ै आसेंइं लेरां दिती पन तुसेंइं ना  दिती।
\v 33 किजोकी युहन्ना बप्तिस्मों देंने बालो ना  रोट्टी  खातो आव ना   पानी पींतो आव दे तुस ज़ोताथ की एस्मां दुष्टात्मांएं।
\v 34 अबन  अदम खांतो पिंतो आव दे तुस ज़ोताथ दे हेरा खाथ दे शराबी मेंनु कंने धड़त नेने बाले पैपी केरो दोस्त।
\v 35 पन अक्कल अपने सेभी मठ्ठां केरी तरफां रोड़ी साबत भुई।
\v 36 फिरी केंचे फ्रीसे यीशु का  द्र्खुवास की की मींसेंहीं साथी रोटी खा,बस्सा तै तेस्सेंहीं साथी तेसेरे घरे जेव दे तेस्सेंहीं साथी रोटी खांने लगो।
\v 37 ता  हेरा अक बदचलन कोंनश ज़ै तेस शहरेरी थी एन बुझ़तां की यीशु फरिसेरे घरे रोट्टी  खांने  बिशोरोए शंखमरमररी एकी बोतली मां अक माघो तेल आतर आंन्हों।
\v 38 दे यिशुएरे पांवंन का  नेड़े लेरां देंती खड़ी भुई दे तेसेरे पाव एंखैंइं सेंहीं सेले दे अपने दोगेरे बालेंइं सेंहीं पोंछ़नै लगी दे तेसेरे पंवंन फुमड़ी देंने लगी कंने पंवंन पड़ अतर तेल छ़डडो।
\v 39 फ्रिसेरे मेंमहांन बाकी फरीसी एन हेरतां अपने दिले मां ज़ोंने लगे अगर एह मेंनु नबी भोथो ता  बुझ़़ैथो की ज़ै कोंनश तेसकाहेते कोंवंनेदे  केरी कोंनशे किजोकी ब्द्चलने।
\v 40 यिशुए तेस कुजांने बाले फ्रिसी जुवाब दितो एह शामोंन मीं तींसेंहीं किछ ज़ोंनुएं, फ्रिसें ज़ोंवं एह गुरु ज़ौ।
\v 41 केंची शोहोवकारेरो केंची  दुई ज़न का  करज़ो थू एककी का  पंच़ शौव होरी का  पंज़ा रुपेइए।
\v 42 ज़ेखन तेन का  देंने जो किछ ना  रांहूं ता  तेंनि शोहोवकारे दुइनें करज़ो माफ़ कमाव बस्सा कोंन तेनमेरां जादे शोहोवकारेरो सेंहीं मुहाबत रखेलो।
\v 43 शामोंने जुवाब दितो की मेरे हिसाबे सेंहीं तै ज़ेसका पंच़ शौव थू यिशुए ज़ोंवं तीं सेही फेस्लो कियो।
\v 44 यिशुए तेस कोंन्शारे पासे तेकतां शमोंने ज़ोंवं इस कोंन्शारां तक? आंवं तेरे घरे आव? तीं मीं पाव धोंने जो पांनी ना  दीतु पन एस्सां मेरे पाव एंखेंइं सेंहीं धौए दे अपने दोगेरे बालेंइं सेंहीं पौंछ़ै।
\v 45 तीं मीं फुमड़ी ना  दिती पन एसां ज़तालेरो आंवं इड़ी एवरोंइं मेरे पाव पौंछ़नै ना  छ़डडै।
\v 46 तीं मेरे दोगे पड़ तेल ना  छ़डौ पन एसां मेरे पंवंन पड़ अतर तेल छ़डो।
\v 47 एल्हेरलेइ आंवं तीं सेंहीं ज़ोतां की एसारे पाप ज़ेंना जादे थीये माफ़ भुए की एसां जादे मुहाबत  की पन ज़ेसेरे थोड़े पाप माफ़ भुए ता  तै थोड़ी मुहाबत  केरते।
\v 48 तेस कोंनशीजो  ज़ोंवं गह तेरे पाप माफ़ भुए।
\v 49 एस गल्ली पड़ ज़ेंना तेस्सेंहीं साथी रोट्टी  खांने बिशोरे थीये अपने दिले मां ज़ोंने लगे की एह कोंवने ज़ै पाप भी माफ़ केरते।
\c 8
\v 1 थोड़े च़ीरैरां बाद एरहू भोंवं की यीशु परमेशरो सांमाचार शुनातो शहारे शहारे ड्लौंवें ड्लौंवें हांठने लगो दे तेंना बारहे चेले साथी थीये।
\v 2 दे किछ कोंनशां ज़ेंन मेरां बेड़ी दुष्टआत्मा ते बिमेरी निसोरी थी तेना कोंवन थी मरियम त मगदिनी थी ज़ेंन मेरां सत दुष्टआत्मा निसोरी थी।
\v 3 लियुना हिरोदेसेरे एहेलकार खोज़ेरी कोंनश दे सोसना होरी भी काही  रोड़ी कोंनशां थी ज़ेंना अपने दिले सेंहीं तेंन्केरी सेवा केरती थी।
\v 4 फिरी जेखन बड़े लोक तेस का अकोठे भुए ज़ेस्मां सेभी शहरां केरे लोक एवरे थीये यिशुए तेन मुसाल देइतां ज़ोंवं की।
\v 5 अक बेंने बालो अपनु  बिज़ बेंने निसो दे बेंते बार किछ बिज़ ब्तारे पासे झ़ड़ु दे किछ ढ्लैंच़ु दे किछ च़ड़ौलेंइं च़ुनतां खंवं।
\v 6 दे किछ घोड़ांगलेमां झ़ड़ु दे लेगतां शुकु एल्हेरलेइ की तेस पांनि न मेल्हु।
\v 7 दे किछ झ़लन मां झ़ड़ुदे झ़लेंइं तेंन ओदी मां दबेइ छ़ड्डु।
\v 8 दे किछ रोड़ी ज़मिंनी मां झ़ड़ु दे लगु दे शोव गुना फल लगो एन शुनेइतां तेंनी ज़ोरे सेंहीं ज़ोंवं ज़ेस शुंनेरे कंन भोंन तै शुंने।
\v 9 चेलेंइं यिशुए पुछ़ु की एह मसाल कुन दिती।
\v 10 यिशुए ज़ोंवं तुसन परमेशरी बादशेहीयारी भेतेरी  समझ़ दितोरी पन होरन मसाल देइतां ज़ोतन ताके हेरतां भी ना  लांन दे शुंनतां भी न शुंनन दे ना समझ़न।
\v 11 मसाल एहे की बिज़ परमेशरु वचने।
\v 12 ब्त्तरे बंनेरु बिज़ तेंने ज़ेंनेइं वचन शुंनु दे शेतांन एइतां दिले मेरां तै वचन घींनी गहतै की एरहु ना  भोए की विशवास केरे दे मुखती भोए।
\v 13 दे घोड़ांगले मेंहींयूं बिज़ तेंने ज़ेंनेइं  वचन शुंनतां ख़ुशी सेंहीं मनतन पन दिले सेंहीं पक्के ना भोंन दे किछ च़ीरेरां पत्ती अज़मेइशारे मोके मुड़ी गहतन।
\v 14 दे झ़ालन मेंहींयूं बिज़ तेंने ज़ेंनेइं  वचन शुंनतां भी इस जहांनरी फिक्र ते दोवलतारो फरेब ते एशाशरती मां फेसी गहतन दे तेंन्केरो फल न पक्के।
\v 15 पन रोड़ी ज़िमींनी मेंहींयूं बिज़ तेंने ज़ेंना वचन शुंनतन दे अमल भी केरतन दे रोड़े च़ारै दिले मां ब्सेइतां दे सबरी सेंहीं फल भी लगते।
\v 16 कोई मेंनु दियो बेलतां कोंची भांडे हेठ ओड़कतां ना रखन दे ना खट्टी हेठ ना  रखन बलके उची ठेरी रखतन ताके दियो अंतर एजने बालंन लौ दे।
\v 17 किजोकी कोई एरही चीज़ छ़ापौरी नेहीं ज़े बंदी नेहीं भेवरी दे ना कोई एरही गल्ले ज़ेसारो केंची पत्तो ना भोए लगोरो।
\v 18 बस्सा हुशार राथ की तुस केंच़रै शुंनतथ किजोकी ज़ेसका आहे तेस होरु भी दीतु गालहु ज़ेसका नेहीं तेस्केरां तेन भी न्हिंयों गाल्हू ज़ेंन ते आपनु बुझ़तै।
\v 19 फिरी तेसेरी आंमां ते तेसेरे  ढ्ला तेसका आए पन हाछै मेंनु केरी वजाही सेंहीं तेसका ना पूजि बटे।
\v 20 दे यिशुए पत्तो दितो की तेरी आंमां ते तेसेरे ढ्ला बेइर खेड़ोरेंन दे तीं सेंहीं मिलनु चहतन।
\v 21 यिशुए तेन जुवाब दितो की मेरी आंमां ते मेरे  ढ्ला इनान ज़ेंना परमेशरु वचन शुंनतान दे तेस पड़ आंमल भी केरतन।
\v 22 फिरी एकी दिहाड़ै एरहु भोंवं  की  यिशुए आपने  चेलन सेंहीं  ज़ोंवं एजा डाले पार गहंम दे तेना किशती मां च़ैड़तां डले पार  च़लै जे।
\v 23 पन जेखन किशती मां च़लै ता  यीशु  झ़ूली जेव दे डल्ले पड़ बड़ो आंधी तोफांन आव दे किशती पेंनी सेंहीं भेरोई दे तेंन खतरो भोई जेव।
\v 24 चेलेंइं एइतां यीशु बिंझ़ाव दे ज़ोंने लगे आसां मैरी गातंम,यीशु खड़उठो दे हवाई जो दे पेंनी जो ज़ोंवं रुकीगा दे आंधी तोफांन रुकी जेव।
\v 25 यिशुए  तेन ज़ोंवं तुशो विशवास कोरां जेव,तेंना डेरी जे दे हेरांन रेहितां एपु मांमेंहीं ज़ोंने लगे की एह कोंने एह हवाई ता  पेंनी हुक्म देते दे तेना एसेरो हुक्म मनतन।
\v 26 फिरी तै गरेसनीयोंएरे अलाके मां पुज़े ज़ै  गलीले सांमने पारे।
\v 27 ज़ेखन तै बांन्ने पड़ ओसो ता  तेस शाहारेरो अक मेंनु तेस मेल्हो ज़ेसमां दुष्टआत्मां थी दे तै लिगड़ां ना थू लातो दे तै घरे न्ना दे मुशांनन पड़मेंहीं रातौ थीयो।
\v 28 तेंनी मेंने यीशु लाहू ता  चिंडां लगो मारने दे ज़ोरे सेंहीं ज़ोंने लगो एह यीशु,परमेशरा मट्ठा तीं मींसेहीं कुन कंम आंवं तींका माफ़ी मगतां तू मीं दुखे मां ना  छ़ड।
\v 29 किजोकी यीशु तेस दुष्टआत्मांइं हुक्म देतो थू की एस मेंनु मेरां निसी गा,एलहेरलेइ यिशुए ते ट्लैइतां रखोरो थू दे अगरी भी तै रसंन ते शंगलन सेंहीं बेंधतां रखते थीये दे तै तेन भी ट्लड़तौ थीयो दे दुष्ट आत्मां तेस बियाबांन जंगलन मां न्हेती थी।
\v 30 यीशुएं तेस मेंनु पुछ़ू तेरु कुन नोंवें,तेंनी ज़ोंवं लश्कर किजोकी तेसमां बेड़ी दुष्टआत्मां थी।
\v 31 दे तै दुष्टआत्मांइं बालो  मेंनु यीशु का  ज़ोवले हथ केरतां ज़ोंने लगो की मीं नरके मां गंहंनेरो हुक्म ना  दे।
\v 32 तेड़ी पहाड़े पड़ अक सूरां केरो अक बड़ो घांन थीयो,दे तै दुष्टआत्मांइं बालो  मेंनु ज़ोंने लगो असन एन मां गहंने दे यिशुए गंने दिती।
\v 33 दे तै दुष्टआत्मां मेंनु मेरां निसतां तेन सुरन मां च़ली जेई दे सूरां केरो घांन छालां मेरतां डले मां डूबतां मैरी जेव।
\v 34 सुर च़ारनैं बालेंइं एह तमाशो हेरतां नेशीजेव दे आलाके मां खबर शुनाइ।
\v 35 लोक तेह तमाशो हेरने आए दे यीशु का  ज़ेस मेंनु मेरां दुष्टआत्मां निसोरी थी तेंनी लिगड़ां लां दे होशी मां एइतां यिशुएरे पांवंन का  बिशोरो लाहू ते डेरी जे।
\v 36 दे हेरने बालेंइं तेन भी पत्तो दितो ज़ेंन मां दुष्टआत्मां थी की तै मेंनु केंच़रै रोड़ो भुओ।
\v 37 दे गरेसनयों आलाके मां च़ैवरे पासां केरे लोक यीशु जो ज़ोंने लगे की इठां च़लौ गा किजोकी तेन पड़ बड़ो भारी आसर भेवरो थू दे यीशु किशती मां बिशतां वापस च़लौ जेव।
\v 38 पन ज़ेस मेंनु मेरां दुष्टआत्मां निसोरी थी तेंनी यीशु का  मिनत केरतां ज़ोंने लगो मीं एपु सेंहीं साथी रख पन यिशुए तै भेज़ो दे ज़ोंवं।
\v 39 अपने घरे च़लौ गा दे लोकन सेंहीं ज़ौ की परमेशरे आंवं केंच़रै बाझ़ैवरौंइं दे परमेशरे केतरां बडां कंमां कियोरन दे तै मेंनु च़लौ जेव दे सेरी शहारे मां ज़ोंने लगो की परमेशरे आंवं केंच़रै बाझ़ैवरौंइं दे परमेशरे केतरां बडां कंमां कियोरन।
\v 40 जेखन यीशु वापस एजी राहोरो थू ता  लोक तेस्सेंहीं बेड़ी ख़ुशी सेंहीं मिले की सभ तेसेरी बत तकते थीये।
\v 41 दे हेरा यायेर नोंवेंरो अक मेंनु ज़ै प्राथना भावनेरो सरदार थू यीशु का  आव दे तेसेरे पांवंन पड़ पेईतां ज़ोंने लगो की तू मेरे घरे च़ल।
\v 42 किजोकी तेसेरी आके कुई ज़ै बारहे सालां केरी थी मरने बाली थी दे ज़ेखन यीशु च़लरौ थू ता  लोक तेस ढ्लैंच़ी छ़डते थीये।
\v 43 दे अक होरी कोंनश ज़े बारहे सालां केरी देंती खुंनेरी बीमारी थी दे अपनों सारो पैंइंसो बेईदन का खरच़ कियोरो थू दे केंचेरे हथे तै ना थी बेझ़ौरी।
\v 44 यिशुए पतोरां एईतां तेसेरे फिरने सेंहीं हुरी दे तेखने तेसारो खुंन बगनों बंद भोई जेव।
\v 45 यीशुएं ज़ोंवं तै कोंव्नै ज़ेंनी मींसेंहीं हथ लेवरोए ज़ेखन सभ लोक ज़ोंने लगे ता पतरस ता  तेसेरे सेथेंइं ज़ोंवं की यीशु लोकता तीं ढ्लैंच़ीछ़डतन।
\v 46 पन यिशुए ज़ोंवं की केंचे मींसेंहीं हथ लेवरोए किजोकी मीं पत्तो लगो की मेरी शक्ति निसोरिए।
\v 47 ज़ेखन तेस कोंनशां हेरू की आंवं छ़ैपी ना  बेटिं ता  तै डरती डरती आई  दे सेभी लोकन का  आई दे यीशु का  एइतां ज़ोंने लगी की मीं ज़ेरहो तींसेंहीं हथ लेवरोए आंवं तेरही बेझ़ौरीं।
\v 48 यीशुएं तेस कोंनशी ज़ोंवं तेरे विश्वासे तू बज़झ़ाइ ख़ुशी सेंहीं च़ली गह ।
\v 49 यीशु एन हेजु ज़ोंतो थू ता  प्राथना भावनेरे  सरदारे सेंहीं केंचे ज़ोंवं की तेरी कुई मैरी जेवरिए गुरु तकलीफ ना दे।
\v 50 यीशुएं तेस जुवाब दितो डर न्ना भरोसो रख  हिंमत रख कुई बेच़ी गंन्हिंयें।
\v 51 दे सभ लोक तेस कुइयरे लेइ लेरां देंते थीये दे यीशुएं ज़ोंवं लेरां ना  देथ तै मुओरी नेहीं ज़िंती झ़ूलौरीए।
\v 52 लोक एन शुंनतां हसने लगे की तेना ज़ांनते थीये की कुई मैरी जेवरिए।
\v 53 पन यीशुएं तेस कुइयरो हथ ट्लाव दे ज़ोंवं कुइये खड़ी उठ।
\v 54 पन यीशुएं तेस कुइयरो हथ ट्लाव दे ज़ोंवं कुइये खड़ी उठ।
\v 55 तेस कुइये मां रुहु आई दे तै कुई तेखने खड़ी उठी दे यीशु ज़ोंने लगो कुइये किछ खांने जो देथ ।
\c 9
\v 1 फिरी यिशुए अपने बहरे चेले कुजेइतां तेन सेभी दुष्टआत्मान पड़ दे बिमेरी दूर केरनेरे लेइ कुदरत ते अख्तीयार दितो।
\v 2 दे यीशुएं तेंना बारहे चेले परमेशरी बादशहेइयारी खुश खबरी शुंनानें दे बीमार बज़झ़ांनैरे लेइ भेज़ै।
\v 3 दे तेंनजो ज़ोंवं की बते जो किछ ना  न्हेइयाथ ना  सोटी ना  झोली ना  रोट्टी ना  पैंइंसे दे ना  दुइयांवं लिग़ड़ां।
\v 4 दे ज़ेस घरे मां गाथ ता तैठठी रहंनु दे तैठठां आगरोंवं च़लनु।
\v 5 दे ज़ेस शाहरेरे लोक परमेशरो वचन कबूल ना  केरन ,ता तेस शाहरे मेरां गहंतेबार अपने पांवां केरी धुड़ ठुड़कनीं ताके तेन पड़ शाहदत भोए।
\v 6 बस्सा तेंना चेले च़लै जे दे ड्लौवंवैं ड्लौवंवैं  गेहितां परमेशरी खुश खबरी शुंनाते थीये दे लोकन बीमेरन केरां बज़झ़ांते थीये।
\v 7 दे च़ौवरौंवं मुल्खेरो बादशहा हिरोदेस एन शुंनतां डेरी जेव की किछ ज़ोते थीये युहन्ना मुड़दन मेंरां ज़ींतौ भेवरोए।
\v 8 दे किछ इलिया दे किछ की नेबंन मेरां कोई अक  ज़ींतौ भेवरोए।
\v 9 पन हिरोदेस ज़ोंने लगो की युहन्नेरी करोड़ी ता  मीं कट्टाई पन एह कोंव्ने ज़ेसेरे बारे मां एहरी ज़ेरही गल्लां शुंनतां तेस तकनेरी कोशिशि मां राहु।
\v 10 फिरि चेलेंइं ज़ेंन किछ कियेरू थुं यीशु सेंहीं शुंनावं दे तेंनी तेना अलाग न्हेइतां बेतसेय्दा नोवेंरे शहारे जो च़लौ जेव।
\v 11 दे बड़े लोक तेस पती च़लै दे तेह बड़ी ख़ुशी सेंहीं तेनसेंहीं मिलो दे तेन सेंहीं परमेशरी बाद्शहेइयरी गल्लां केरने लगो दे ज़ेंना बीमार थीये तेंना बज़झ़ांए।
\v 12 ज़ेखंन दिहाड़ी डूबने लगी ता  तेंना  बारहे चेलेंइं यिशुए ज़ोंवं की एन लोकन भेज़ी छ़ड दे कोस्कोई ड्लोंवें मां बिशन दे रोट्टारो इंतज़ाम केरन किजोकी असां गैर आबाद ठेरींम।
\v 13 यिशुए तेन ज़ोंवं की तुस्से एन किछ खांने जो देथ ?चेलेंइं ज़ोंवं असंन का पांच़ रोट्टी दे दुई मेछ़लीन केरां जादे किछ भी नेहीं पन असां गेहितां एन जेई रोट्टी मुल्ले घिंनतां अंहंनतम।
\v 14 किजोकी तेंना तकरीबन पांच़हज़ार सिरफ़ मड़दै थीये यिशुए अपने चेलन सेंहीं ज़ोंवं एन लोकन पांज़ह पांज़ह मेंनु  केरी हुंडी मां बिशाला।
\v 15 दे चेलेंइं तेंन्ने किंयुं दे तेंच़रहै बिशाल्हे।
\v 16 यिशुए तेना पांच़ रोट्टी ते दुई मेछ़ली न्ही दे आंम्बरेरां तेक्तां तेन बरकत दिती ?फिरी तेनी तेना रोट्टी ट्लौड़ी दे चेलन का  दिती की तेन बिशालोरे लोकन खांने जो देंन।
\v 17 यिशुए तेना पांच़ रोट्टी ते दुई मेछ़ली न्ही दे आंम्बरेरां तेक्तां तेन बरकत दिती ?फिरी तेनी तेना रोट्टी ट्लौड़ी दे चेलन का  दिती की तेन बिशालोरे लोकन खांने जो देंन।
\v 18 एकी बार यीशु अकेल्हे  दुवा लोरे थीये केरने दे तेन्केरे चेले भी तेड़ी थीये ?यीशुएं तेन पुछ़ु; की लोक मेरे बारे मां मिंजो कुन ज़ोत्न अंवं कोवंनाइं।
\v 19 लेंइं जुवाब दितो;युहन्ना बप्तिस्मों देंने बालो;दे किछ ज़ोत्न इलिया दे किछ ज़ोतन पूरांने नेब्न मेरां कोई अक ज़िंतो भेवरोए।
\v 20 तेखन यीशुएं चेलन पुछ़ु; की तुस एस बारे मां मिंजो कुन ज़ोतथ?पतरसे जुवाब दीतो;तु परमेशवर मस्सही आस?।
\v 21 एस गल्ली पड़ यिशुए तेन ताकीद केरतां ज़ोंवं की एह गल केंचीसेंहीं ना  ज़ोइयथ।
\v 22 दे साथी एन भी ज़ोंवं की आबंन आदमे केही तकलिफां केरनी पेंनींन;बूढ़े सियांने सरदार कंहींन फ्कही तेस बिलकुल घेटिया सांमझ़़ैले;तेना तेस मैरी छ़ाडेलै पन तै ट्लेंयांवं दिहाड़े फिरी ज़िंतो भोलो।
\v 23 फिरी यिशुए तेन सेभंन ज़ोंवं; की अगर कोई मेरी सेवा केरनी चहते ता  अपनों आप बीसरी छ़डै दे रोज़ अपनी फंसी स्ल्हे दे मीं पती च़लै।
\v 24 किजोकी ज़ै कोई अपनी जान बच़ांनी चहते तेह तेस गुंवालौ पन ज़ै मेरे लेइ अपनी जान गुंवालौ ता  तेह तेस बच़ालौ।
\v 25 मेंनु अगर सारी दुनिया हासल केरे दे एपनी जांनारो नुक्सांन केरे या अपनों आप गुंवाऐ ता  कुन फेईदो।
\v 26 किजोकी ज़ै कोई मींकेरां दे मेरे वचने केरां शरमाल्हो ता  अबने आदम भी अपने बोवे ते पाक फरिश्त्न सेंहीं साथी ज़ेखन एजेल्हो ता  तेस केरां शमाल्हो।
\v 27 पन आंवं तुसन सेंहीं सच़ ज़ोतां की किछ मेंनु ज़ेना इड़ी खड़ेन ज़ां तगर तेना परमेशरी बादशाही ना  हेरन ना  लांन्ह तां तगर तेन का  मोवत ना  एजेल्ही।
\v 28 एन गल्लां केरे तकरीबन आठ दिहेड़ना बाद एरहु भोंवं की यीशु युहन्ना याकूब पतरस साथी नेइतां एकी पहाड़े पड़ दुवा केरने च़ालै जे।
\v 29 दे ज़ेखन यीशु दुवा लोरो थू केरने ता तेसेरी शक्ल तब्दील भुई दे तेसेरो कुर्तो छ़ीतौ सुफेद भोईतां चमकने लगो।
\v 30 दे हेरा की दुई मेंनु यीशु सेंहीं गल्लां लोरेथिये केरने दे एना मेंनु मुसौ ता इलिया थीये।
\v 31 ज़े मेंहींमां मां बंदो भोईतां यिशुएरी मोवतरे बारे मां ज़ोंने लोरो थू ज़ेन सच़च़ै युरोशल्म मां भोंने बालू थुं।
\v 32 पन पतरस दे तेसेरे सेथी केरी एछ़ी नीड्ली सेंहीं गिरकी भेवरी थी ज़ेखन तेना बिंज़झ़ै ता तेंनेइं यिशुएरी मेंमां लाही दे तेन मेंनन पड़ भी नज़र पैई ज़ेंना तेस्सेंहीं साथी खड़खड़े थीये।
\v 33 ज़ेखन तेना यीशु केरां च़ालै ता  पतरसे यीशु सेंहीं ज़ोंवं [रबी] गुरु इशु ईड़ी रांनु रोड़ोए की ना आसां ट्लाई डेरे लांम अक तेरे लेइ दे अक मौसे ता इलियेरे लेइ,तेस पतो ना थू की एह कुन लोरोए ज़ोंने।
\v 34 तेखन तेंन पड़ बिदलार ज़ेरी घीरी जेई दे ज़ेखन  तेना तेस घरे मां जेता तेना डेरी जे।
\v 35 तेखन तेस बिद्लारी मेरां अक आवाज़ आई की एन मेरु ट्लारु मठ्ठुए ए,तुस एसेरू ज़ोंनु शुंना।
\v 36 दे तेस आवाज़ी सेंहीं साथी तेंनेइं यीशु अकेल्हो लाहो,दे तेना च़ुप राहे दे ज़ेन किछ लाहेरू थुं तेईस केंची सेंहीं ना  ज़ोंवं।
\v 37 होरसां एरहु भूं की ज़ेखन तेना पहाड़े पड़हेरां उंढे एवरे थीये ता  बड़े लोक तेन का आए।
\v 38 एकी मेंने तेन लोकन मेरां बड़े ज़ोरे सेंहीं हक देइतां ज़ोंवं;एह गुरु आंवं तींका ज़ोवले हथ केरतां की मेरु मठठु हेर तेन मेरु आक्के मठठुए।
\v 39 अक दुष्टआत्मा तेस अपने कब्ज़े मां केरी जेई दे तेह अकदम चिंडां लगो मारने दे तेह कंम्ब्ने लगो दे तेसेरे एशेरां शेंफ लगी निसने दे दुष्टात्मा तेस बड़े बुरे तरीके सेंहीं ज़ख्मी केरतां शारचे।
\v 40 ते मीं तेरे चेलन काँ बिनती की, कि तैस कढन; पर तैना न केढी बटे|
\v 41 यीशु ए जुवाब दितो, हे विशवास न केरने बालव ते हठीले लोकव, अव्वं केइस तर तुस्न साथी रेइलो, ते तुशी झ़ेल्लेलो? अपने मठ्ठे इड़ी आन|
\v 42 तेह मस्सां एवरो थू ता दुष्टात्मां तेन मठठु मुरोड़तां शारु ?पन यिशुए दुष्टात्मां झ़ीड़कतां कढ़ी दे तेन मठठु बज़्झ़ैइतां तेसेरे बोवेरे हवाले कींयूं।
\v 43 दे सभ लोक परमेशरी कुदरत हेरतां हेरांन रेहिजे दे ज़ेखन सभ लोक तेना कंमां ज़ेना यीशु केरतो थू हेरांन रहते थीये ता तेनी अपने चेलन सेंहीं ज़ोंवं।
\v 44 मेरी इना गल्लां रोड़े च़ारै शुना किजोकी अबने आदम मेंनु केरे हवाले भोंने बालोएय।
\v 45 पन तेना इस गल्ली ना थीये ज़ांनते किजोकी तेन्केरां एह गल छ़पैइतां राखोरी थी की तेना ना सांमझ़न दे चेले एस बारे मां यीशु पुछ़नै केरां डरते भी थीये।
\v 46 फिरी चेलन एपुमांमेहीं बड़ी बेंस भुई की आसंन मां बडो कोंवंने?
\v 47 यिशुए तेनकेरी दिलेरी गल बुझ़तां अक मठठु आंन्हूं दे तेन एपु का खड़ु कियों।
\v 48 दे अपने चेलन सेंहीं ज़ोंवं; ज़ै इस बच्चे मेरे नोंवें सेंहीं मंज़ूर केरते दे मीं मंज़ूर केरते दे ज़ै मीं मंज़ूर केरते तेह मेरे भेज़ने बाले मंज़ूर केरते किजोकी ज़ै तुसनमां सेभंन केरां निक्ड़ोए तेह सेभंन केरां बडोए।
\v 49 तेखन युहन्ने यीशु सेंहीं ज़ोंवं;एह गुरु आसेंइं अक मेंनु तेरे नोंवें सेंहीं दुष्टात्मां कढतो लाहू दे आसेंइं तेस ठाकू किजोकी तेह आसन सेंहीं साथी ना थू।
\v 50 पन यिशुए तेस ज़ोंवं; तुसां तेस फिरी ना ठेकाथ किजोकी ज़ै तुशे खलाफ नेहीं तेह तुशो भोंतोए।
\v 51 ज़ैखन यिशुएरे उबरे गहंनेरे दिहाड़े नेड़े आए ता तेनी पक्के च़ारै युरोश्ल्मेरे पासे च़लौ।
\v 52 दे एपु केरां अगरी अगरी किछ चेले भेज़े ते चेले सेंमरी केरे एकी ड्लोंवें मां जे ताके यिशुएरे एजनेरी तियारी केरम।
\v 53 पन ज़ैखन ड्लोंवें बालेंइं हेरू की यीशु युरोश्ल्मे मेंझो गांन्हु चहते; ता  तेंनेइं तेसेरू ज़ोंनु ना मन्नु।
\v 54 एन हेरतां तेसेरे चेले,याकुब ते युहन्ना ज़ोंने लगे;एह परमेशर अगर तू हुक्म देस ता आसां इलिया नेबेरी ज़ेरी आंम्बरेरां आग बखेंनतां एन लोकन भस्म केरम।
\v 55 यीशुए  तैन केरां तक्कू, ते  तैना झ़ीड़काए ते ज़ोंवं तुस ना ज़ांनथ की तुस कोस रूहारेथ।
\v 56 किजोकी अबने आदम लोकन मारने नेहीं बल्के बच़ानैएवरोए;तेखन तेना होरी ड्लोंवेंरे पासे च़लै जेय।
\v 57 जेखन तेना बत्तां च़लौरे थीये;ता केंचे यीशु सेंहीं ज़ोंवं;तू ज़ेड़ी भी गाल्हो आंवं तेरी ह्फाज़त केरल्हो।
\v 58 यिशुए तेस्सेंहीं ज़ोंवं;लोई केरी कुढ्ढां ते च़ड़ौल्ली केरे आल्हे भोत्न;पन अबन आदमेरे लेइ कोई ठार ना भोए ज़ैड़ी तै अपनों दोग छ़पाऐ।
\v 59 फिरी यिशुए एककी होरी जो ज़ोंवं; मींसेंहीं साथी च़ल; पन तेंनी मेंने ज़ोंवं; पेहिले तु मीं भेज़ दे आंवं गेहीतां आपने बोव्वे देबीं।
\v 60 यीशुएं तेस जो ज़ोंवं; मुड़दन अपने मुड़दे दबने दे; पन तु गह दे परमेशरी बाद्शाहीयारे बारे मां लोकन ज़ौ।
\v 61 एक्कें होरे मेंने यीशु जो ज़ोंवं; परमेशर आंवं तींसेंहीं साथी च़ैलीं; पन पेहिले मीं भेज़ दे आंवं आपने घरे बालन ज़ोइतां एज्जीं।
\c 10
\v 1 ते इना गल्लाँ केरे पत्ती प्रभु ए सतर मैनू रखे ते ज़ैस ज़ै नगरे ते ठैरी ज़ैड़ी तै एपू गाने बालो थू, तैड़ी तैना दुय्य दुय्य केरताँ अपने अगरी अगरी भेज़े |
\v 2 ते तैने तैन सीं ज़ोवं; पकोराँ उढाराँ त बड़न; पर मज़दूर थोड़ेन, ऐलहेरे लेई उडराँ केरे मालके काँ बिनती केरे, कि तै अपनी फसल कटनेरे लेई मज़दूर भेज़े|
\v 3 गाथ; अव्वं तुस्न भाडाँ केरे ज़ेरे गिदन मां भेज़ताईसाई|
\v 4 ऐलहेरे लेई न बेटयो, न बूट, ते न बताँ कोन्ची नमशकार ज़ोथ
\v 5 ज़ैसेरे घरे मां गाथ, पेइले ज़ोथ, कि इस घरेरी सलामती भोए|
\v 6 अगर तैड़ी कोई सलैतरे काबल भोलो; त तुशी सलामती तैस पड़ राली; नेईं तुशी सलामती तुस्न पड़ एजेली|
\v 7 तैसे घरे मां राथ, ते ज़ै किछ तैन करां मैल्ले, तैने खाथ पीथ; किजो कि मज़दूरे अपनी मज़दूरी मैल्लोरी लोड़े; घर घर न फिरा|
\v 8 ते ज़ैस नगरे मां गाथ, ते तैठेरे लोक तुस्न अपने घरे मां आन्न; त ज़ैन किछ तुशे सामने रखू गाए तैन खाथ|
\v 9 तैठेरे बीमारन ठीक केरा: ते तैन सीं ज़ोथ, कि परमेशर एरू राज़ नेड़ू ए|
\v 10 पर ज़ैस नगरे मां गाथ, ते तैठेरे लोक तुस्न कबूल न केरन, त तैसेरे बज़ारन मां गेइतां ज़ोथ|
\v 11 कि तुशे नगरेरी धूड़ भी, इशे पवन लगोरी ए, अस तुशे सामने बछ़ोड़तम, ते फिरी भी ज़ाना, कि परमेशर एरू राज़ तुशे नेड़े पुज़ोरू ए|
\v 12 अव्वं तुस्न सीं ज़ोताई; कि तैस नगरेरी हालत सदोम एरी हालत जादे बरदाश केरनेरे काबल भोली|
\v 13 अफसोस खुराजीन! अफसोस बैतसैदारी हालत जादे बरदाश केरनेरे काबल भोली|
\v 14 पर आदलतरे दिहाड़े तुशी हालत केरां |
\v 15 ते हे कफरनहूम, कुन तू अम्ब्रे तगर उचू कीव गालू? तू त पाताले तगर उंढू कीव गालू |
\v 16 ज़ै तुशी शुनते, तै मेरी शुनते, ज़ै तुसन घटया समझ़ते, तै मीं घटया समझ़ूते; ते ज़ै मीं घटया समझ़ते तै मेरे भेझ़ने बाले घटया समझ़ते |
\v 17 तैना सतर खुशी सेहीं एइतां ज़ोने लगे, हे प्रभु, तेरे नावें सेहीं दुष्ट आत्मा भी इशे
\v 18 तैने तैन सेहीं ज़ोवं; आवं शैताने बिजलारो ज़ेरो अम्ब्रेरां झ़ड़तो लाने लावरोवं|
\v 19 हेरा, मीं तुस्न सपन ते बिच़न ड्लांच़नेरो ते दुशमनेरी रैरी शेखती पड़ इखतीयार दितोरोए ; ते कोन्ची चीज़ी सेहीं तुस्न कोई नुकसान न भोलो|
\v 20 फिरी भी इस सेहीं खुशी न भोथ , की आत्मां तुशे आधीन्न, पर इस सेहीं खुश भोथ की तुशू नोवं सुवर्गए मां लिखोरूए|
\v 21 तेखन यीशु पवित्र आत्मा ख़ुशी सेंहीं मस्त भोइतां ज़ोंने लगे;एह बाजी अम्बरेरे ता धेरतारे परमेशर तेरी तारीफ़ केरतांइं की तुसेंहीं इना गल्लां बडे बडे लोकन ते बड़े बड़े अक्लमंद लोकन केरां छ़पेईतां रेखी दे मठठन का बेंदी की;अहं एह बाजी तेरी ख़ुशी एस्से मांहैं।
\v 22 सैरी चीज़ां मेरे बाजेरी तरफां मेरे सुपुर्द कियोरिन दे सुवाए बाजेरे होरो कोई ना ज़ांने की मठठु कोंव्ने दे सुवाए तेसेरे ज़ेस पड़ मठठु तेस बांदु केरनेरो खियाल रखते।
\v 23 तेखन तै अपने चेलां केरे पासे फिरो दे सिर्फ तेंन्ने सेंहीं गल्लां लगो केरने; मुबारकांन तेना एछ़़ी ज़ेंना ऐना गल्लां हेरचन ज़ैंनं तुस लाताथ।
\v 24 किजोकी आंवं तुसन ज़ोतां की बड़े बड़े नेबी ते बादशाहं केरी खुवाइश थी की ऐना गल्लां हेरम ज़ेंना तुस लाताथ;पन ना लेही बट्टे दे एना गल्लां ज़ेंना तुस शुंन्ताथ पन ना शुंनी बेट्टी।
\v 25 तेखन अक कंनुनी मेंनु  खड़ो भोव दे यीशु अज़मांनेरे लेइ ज़ोंने लगो;एह गुरु मीं लेंमीं उमरारे हक़दार ब्न्नेरे लेइ कुन लोड़ते कियेरू।
\v 26 यीशुएं तेस सेंहीं ज़ोंवं; कंनुने मां लिखेरुए; तीं अंजिली मां कुन पाड़ेरुए।
\v 27 तेंनी मेंने जुवाब दितो; परमेशर अपने परमेशरे सेंहीं अपने सारे दिले जानी सेंहीं दे एपनी सैरी अक्ल बुधी सेंहीं मुहाबत रख दे अपने हमसेई सेंहीं अपने बराबर मुहाबत केर।
\v 28 यीशुएं तेस ज़ोंवं; तीं ठीक जुवाब दितो ऐन्ने केर फिरी तु ज़ींतो रहंनोस।
\v 29 पन तेनी अपनी [सांमर्थ] रास्त्बाज़ी हेरांनेरे लेइ यीशु पुछ़ू की मेरो हंमसाई कोंवंने।
\v 30 यीशुएं तेस जुवाब दितो की अक मेंनु युरोश्ल्मेरां यारीहोए जो च़लौरो थू दे तै डेकू केरे हथे आव; तेंनेइं तेसेरां लिगड़ां खोल्लां दे मरो कुट्टो दे आध्मारो ब्नेइतां तेड़ी ज़ेरे छ़डतां च़लै जे।
\v 31 अक कंहिन्[पुजारी] तेस बत्तां च़लौरो थू, तेंनी तै ज़ाखमी लाहू ता ड्लाखमेंइं निसो।
\v 32 एन्च़रैअक लावी भी निसो दे तेस लेहितां तेह भी ड्लाखमेंइं निसो।
\v 33 फिरी अक सांमरी भी तेस बत्तां निसो; तै ज़ख्मी लेहितां तेस बड़ो कियास आव।
\v 34 तै तेस कह जेव दे तेसेरे ज़ख्मन तेल मल्लो दे तेसेरे ज़ख्मन पट्टी बंधी दे अपने गधे पड़ च़ैड़तां एकी धर्मशाली मां [सरांइं मां] तेसेरो अल्लाज़ कियो।
\v 35 होरसां तेनी दुई दीनार रुपिये केढ़तां भ्ठ्यारे दिते दे ज़ोंवं; एसेरी हेर गेश केरां अगर जादे ल्गेले ता आंवं वेपसी पड़ देलो।
\v 36 तु एन ट्लैंइंन मेरां कोंवंन तेसेरो पड़ोसी [हंमसाइ] बुझ़तां ज़ै डेकेंइं ट्लातौरो थीयो।
\v 37 कंनुनी मेंने जुवाब दितो; ज़ेंनी तेस्सेंहीं हमदरदी की।
\v 38 फिरी ज़ैखन तै गेही रावरो थू. त एकी ड्लावें मां जेव, मार्था नावेंरी अक कोंशां अपने घरे मां आंने|
\v 39 तेसारी अक बेंइंन भी थी ज़ेसारु नोंवं मरियम थुं; तै परमेशरे पांवंन का बिशतां गल्लां लोरी थी शुंन्ने।
\v 40 पन मरथा हाछे कंमें केरां घेमरोइतां यीशु काआई दे ज़ोंने लगी; परमेशर तुसन ज़रां भी खियाल नेहीं की मेरी बेंइंना कम केरनेरे लेइ आंवं अकेल्ली छ़ाडौरीं; दे एस ज़ोथ दे मींसेंहीं कम केरे।
\v 41 प्रभु  यिशुए तैस जो ज़ोंवं; मरथा मरथा तु बेड़ी चीज़ां केरे बारे मां परेशान लोरिस भोने।  हालांकी आके चीज़े ज़ेसारी ज़रुरीए दे मरियामां ते रोड़ो हेसो रखोरोए ज़ै तेसकेरां केंचे ना नेइयोए।।
\c 11
\v 1 एकी दिहाड़े यीशु एकी जगाई दुवा लोरे थीये केरने ; तेन्केरे चेलन मेरां एक्कें ज़ोंवं ;एह परमेशर ज़ेंच़रै युहान्ने अपने चेलन दुवा केरनी शिखाली ;तुस आसंन भी शिखाला।
\v 2 यिशुए तेन ज़ोंवं की  ज़ेखन तुस दुवा केर्थ ता एन ज़ोइयाथ एह बाजी तेरु नोवं पाक मंनु गाहे दे तेरी बादशाही एजे ।
\v 3 इशी रोज़ेरी रोट्टी आसंन देंतो रेंहींयां ।
\v 4 इशे पाप माफ़ केरां किजोकी आस भी अपने कर्ज़दारन माफ़ केरतम  दे इशी आज़मेइश ना केरां ।
\v 5 फिरी यिशुए तेन सेंहीं ज़ोंवं फर्ज़ केरा तुसन मेरां केंचेरो अक दोस्ते ;तै आधी राती तेसका गेहीतां ज़ोते ;की मेरे दोसता मीं ट्लाई रोट्टी दे ।
\v 6 किजोकी मेरो अक दोसत बड़े दुररां हंठतो मेरे का एवरोए दे मेरे का रोट्टी नेहीं की आंवं तेस रोट्टी देइसेखीं ।
\v 7 दे तेसेरो दोसत अंतरां जुवाब देते मीं केरां ना उठोए दारबंदे दे मठां भी झ़ूलौरंन  दे आंवं तीं रोट्टी ना देइसेखीं ।
\v 8 आंवं तुसन सेंहीं ज़ोतां की अगर तै तेसेरो दोस्ते दे तेस रोट्टी ना  दे ता तेसेरो दोस्त बार बार मींनत केरने सेंहीं ज़रुर तेस रोट्टी देलो दे ज़ेतरी रोट्टी केरी तेस ज़रुरत भोली देइदेलो।
\v 9 किजोकी ज़ै मगते तेस दीतु गाते ;ज़े तोप्ते तेस मेलते दार हिलांते रथ ता तुशे लीइ ख्होलेले
\v 10 किजोकी ज़े म्गते तेस मेंलते ज़े तोप्ते तेस भी मेलते  ज़े दार हिलाते तेसेरे लेइ दार खोल्लू गहते।
\v 11 तुसन मेरां कोंवंन ज़ेरो बाजी एरहो भोए की तेसेरू मठ्ठु मछ़ली मगे दे तै सप दे ?
\v 12 या ठुल मगे ता तेसेरे हथे मां  बिच्च़ू दे?
\v 13 बस्सा  की तुस बुरे भोइतां भी अपने मठ्ठन रोड़ी चीज़ देंनी ज़ांनत्थ ता कुन ईशो आसमानी बोव परमेशर आसंन पाक रुहु ना  देलो ज़ेंना तेसकेरां मग्तन  ।
\v 14 एकी बार यीशु एकी लट्टे मेरां दुष्टात्मा लोरे थीये कढने ते ज़ेखंन तै दुष्टात्मा निसी ता तेह  लट्टौ गल्लां लगो केरने दे लोक हेरान रेहीजे।
\v 15 पन तेन मेरां किछ मेंनु ज़ोंने लगे ; तै दुष्टात्मारे सरदारेरी हिंमती सेंहीं दुष्टात्मा कढते ।
\v 16 दे किछ यीशु केरां अज़मानेरे लेइ कोई अक निशान मगने लगे ।
\v 17 न यिशुए तेन्केरी चाल  बुझ़तां तेन सेंहीं ज़ोंवं ;ज़ेस राज़े मां फुव्ट पेचे तेन  बेरान भोते  दे ज़ेस घरे मां फुव्ट  पेचे तेड़ी चेन ना भोए।
\v 18 अगर शेतान अपनी खलाफत केरे ता तेसेरु राज़ केंच़रै रेही सखते  फिरी तुस केंच़रे ज़ोतथ की बडे शेतांनेरी मद्दती सेंहीं   दुष्टात्मा कढते ।
\v 19 अगर अंवं शेतानेरी मद्द्ती सेंहीं दुष्टात्मा कढतां ता तुशे चेले कसेरे ज़ोंने सेंहीं कढतन? तेन्ना तुशो फेस्लो देने बाले जेज भोले।
\v 20 पन अगर अंवं परमेशरेरी ताकती सेंहीं दुष्टात्मा कढतां  ता परमेशरेरू राज़ तुशे नेड़े पुज़ेरुए ।
\v 21 ज़ेखन कोई निगर मेंनु अपने घरेरो पेरहो केरते ता तेसेरू सभ किछ बंच़ैरू रहते ।
\v 22 पन ज़ेखन तेसकेरां कोई निगर मेंनु तेसपड़ हमलो केरते ता तेस अपने कब्ज़े मां केरतां तेसेरे सारे हथियार घिंनी गहते ज़ेसपड़ तेसेरो भरोसो थू दे तेसेरी सारी जेईदाद  लुटी  गहते।
\v 23 ज़ै मीं सेंहीं साथी नेहीं तै मेरो मुखाल्फे दे ज़ै मीं सेंहीं साथी घेरे नन्ना तै बछ़ौड़ते ।
\v 24 ज़ेखन केंची मेंनु मेरां दुष्टात्मा निसचे ता तै शुकोरी  ठारन मां आराम तोप्चे दे ज़ेखन तेस ठार ना मेल्ले ता ज़ोचे की अंवं वापस  तेस्से घरे गाचां ज़ेठ्ठां अंवं निसोरी थी।
\v 25 दे वापस एइतां तेन साफ सुथ्रू रोड़ु लहचे।
\v 26 तेखन तै एपु सेंहीं साथी सत होरी दुष्टात्मा साथी घिनतां गहचे दे तेस्मां अंतर गेईतां बिशी गहचे दे तेस मेंनेरो हाल पेहिले केरां जादे बुरो भोते ।
\v 27 यीशु ऐना गल्लां मस्सां ज़ोंने लगोरो थू ता हछे मेंनन मेरां अक कोंनश जोरे सेंहीं ज़ोंने लगी मुबारके तेन पैट ज़ेसमां तु पैइदा भोव दे मुबारकन तेना च़ुच़ू ज़ेंन्केरू तीं दूध पियेरुए।
\v 28 पन यीशुएं ज़ोंवं की मुबारक तेना लोकान ज़ेंना परमेशरेरू वचन शुंनतन दे अमल केरतन ।
\v 29 ज़ेखन हछे लोक भोने लगे ता यिशुए ज़ोंवं; इस ज़मानेरे लोक बुरेन ज़ेंना मीं केरां निशान मग्तन पन युहन्नेरे अलावा एन होरो कोई निशान नेहीं देनो ।
\v 30 किजोकी ज़ेंच़रै  युहन्ना नेन्वाएरे लोकन जो निशान बनों तेंच़रैअबने आदम भी इस ज़मानेरे लोकां केरे लेइ निशान बनेल्हो ।
\v 31 पन दखनेरी मल्का अदालतारे दिहाड़े इस ज़मानेरे लोकन जुरम लहली किजोकी तै बड़े दुररां सुलेमांनेरी अक्क्ल शुंनतां एवरी थी; दे ईड़ी हेरा सुलेमांने केरां भी बडोए।
\v 32 नेनवाएरे लोक अदाल्तारे दिहाड़े इस ज़मानेरे लोकन सेंहीं साथी खड़े भोईतां मुर्ज़म बनाल्हे  किजोकी तेनेईं  युहन्नेरे वचने सेंहीं तोबा कियोरी थी पन इड़ी हेरा कोंवंने ज़े युहन्ने केरां भी बडोए ।
\v 33 कोई मेंनु दियो बेलतां भांडे हेठ या ओड़कतां नेहीं बलके उची ठेरी रख्त्न ताके अंतर एजने बालन लौ भोए।
\v 34 तेरी जानारो दियो तेरी अछ़ै,तेरी अछ़ रोड़ीए ता तेरी जानी मां भी लौए दे अगर तेरी आछ़ै बुरिए ता तेरी जान भी आंधरीए।
\v 35 खबरदार कोस्कोई एरू ना भोए की ज़ै  लौ तुस्नमा  आहे तैन  आंधरु ना भोए ।
\v 36 बस्सा अगर तुशी जानी मां लौए ता कोंची भी ठैरी आंधरु ना भोए ता सैरी जानी मां एरही लौ  भोली ज़ेंच़रै केंची दिये तीं  लौ दितोरिये ।
\v 37 यिशुए अपनी गल हेजु पुरी ना थी ज़ेवरी ता केंचे फ्रीसे यीशु का मिनत की की मीं सेंहीं साथी रोट्टी खा ; यीशु तेसेरे घरे जे दे तेड़ी रोट्टी खांने बिशी जेव  ।
\v 38 फ्रिसी एन हेरतां हेरांन भोव की यीशु बगैर हथ धोंने रोट्टी खांने बिशी जेव  ।
\v 39 तेखन परमेशरे फ्रिसी सेंहीं ज़ोंवं ; एह फ्रिसाव तुस थाली बेइरमेंइं ता बड़ी साफ केरताथ  पन तुशे अंतर बेईमांनी भेरतां भेवरिए।
\v 40 एहबे अक्लाव ज़ेंनी बेइरमेई बनेवरी तेनी आंट्लमेंइं नेहीं बनेवरी ।
\v 41 बस्सा  एंतरी  चीज़ दान केरा ता सभ किछ पाक भोई गाल्हू ।
\v 42 पन एह फरिसाव तुसन पड़ अफ़सोस तुस पुतनेरो ता सेब्ज़ारो दशांवं  हिसो परमेशरे जो देतथ पन इन्साफ केरने ता परमेशरेरी मुहबति केरां दुर रहतथ  लोड़तु थुं की दशांवं हेसे सेंहीं साथी इन भी केरेथे ।
\v 43 पन एह फरिसाव तुसन पड़ अफ़सोस तुस लोक चहतथ की भवने मां तुसन एगरीं कुरसन पड़ ब्शाल्ह्नन दे बज़ारन मां लोक तुसन का लिकतां स्लांम  केरन ।
\v 44 पन एह फरिसाव तुसन पड़ अफ़सोस तुस तेन शेड़ोरी  कबरां केरे ज़ेरथ  ज़ेंन पड़ लोक आन्ज़ांन  बुझ़तां पाव रखतन दे च़लतन ।
\v 45 तेखन कंनुनी मेंनन मेरां एके तेस जुवाब दितो ;एह गुरु ऐना गल्लां ज़ोइतां  तु इशी तोहींन लोरोस केरने ।
\v 46 यीशुएं ज़ोंवं कंनुनी मेंनाव  तुसन पड़ अफ़सोस तुस मेंनन पड़ ता एतरो भारो ल्दताथ ज़ै छ़ुंनौं असुख्तो भोते दे एपु आंग्लोई भी ना हुराथ ।
\v 47 तुसन पड़ अफ़सोस ;तुस नेबी केरी कबरां  बनातथ; दे तुशे बोव दादे तेन मारते थीये ।
\v 48 बस्सा तुस शहताथ की तुस अपने बोव दादेरे कमां केरी पुरी तेइद केरतथ; किजोकी तेंनेइं ता नबी कत्ल कमाये दे तुस तेनकेरी कबरां बनातथ ।
\v 49 एलहेरलेइ परमेशरेरी अक्लां ज़ोंवं नबी ता चेले तेन का भेज़नेन तेना तेन मेरां किछ कत्ल केरले दे किछन स्ताल्हे ।
\v 50 बस्सा इह कोंम सारे नबी केरे खुनेरे ज़ै दुनियारे शुरू केरां देंतो बगेवरोए ज़िमबार भोल्ही  ।
\v 51 हाबलेरे  खुने केरां देंतो दे ज़ाक्रियेरे खुने तगर ज़ेंना मंदरे मां कत्ल किये ;आंवं ज़ोतां की एह कोंम तेंनकेरे खुनेरी ज़िमबार भोल्ही ।
\v 52 पन एह फरिसाव तुसन पड़ अफ़सोस तुसेंहीं  गियांनेरी चाबी ता अपने कबज़े मां रखी ;तुस एपु भी दाखल ना भोए दे ज़ेंना दाखल भोंनु चहते थीये तेंना भी रोके ।
\v 53 ज़ेखन यीशु तेठां निसी जे त धर्म गुरेंइं तै घेरो दे सर्करे मारे च़वरै पासना बड़े आसुखते सुवाल पुछ़नै लगे ।
\c 12
\v 1 1 ऐसे फेरे हजारेंइं मेंनु अकोठे भोइजे दे एकी होरी उंडे खिरकते थीये ;त यीशु सेभंन केरां पेहिले अपने चेलन खड़े भोइतां ज़ोंवं; फ्रिसी केरे खमिरे येनी तेन केरां हुशार रेहियाथ।
\v 2 कोई चीज़  ओड़कोरी नहिं ज़ै बंदी न भोए दे न कोई चीज़ छ़ापौरीए ज़ै बंदी न भोए।
\v 3 एल्हेरलेइ ज़ेंना गल्लां तुसेंहीं आंधारे मां ज़ेवरिन तेना गल्लां लौइ मां शुंनोनिन दे ज़ेंना गल्लां तुसेंहीं सोड़ीमां कंन्ने पत्र ज़ेवरींन तेन्केरू एलांन लाएपड़ भोंनुएं।
\v 4 मीट्लाव आंवं तुसन सेंहीं ज़ोतां की तेन्केरां न डेरथ ज़ेंना जानी नुकसांन पुझ़ातन तेसेरे बाद तेना किछ न केरी बटन।
\v 5 पन आंवं तुसन सेंहीं ज़ोतां की केस्केरां लोड़ते डरेरु; ज़ेस जानी मारनेरे बाद तेसेरी आत्माइं  नरके मां छ़डनैरो अख्तियारे हां आंवं तुसन सेंहीं ज़ोतां की तेस केरां डरा।
\v 6 अगर दुई पैंइंसंन मां ट्लाई च़ड़ौल्ली बिक्चन पन परमेशर तेन मेरां केंची भी न बिसरे।
\v 7 तुशे दोगेरे सारे बाल गंनोरेंन ;डरा न्ना तुस त केही च़ड़ौल्लन केरां जादे किंमतीथ।
\v 8 आंवं तुसन ज़ोतां की ज़ै कोई मेंनु केरे सामने मेरो इकरार केरते अबने आदम भी परमेशरे फरिश्तां केरे सामने इकरार केरेलहो।
\v 9 पन ज़ै मेंनु केरे सामने मेरो इनकार केरते तेसेरो इनकार फरिश्तां केरे सामने कियो गाल्हो।
\v 10 ज़ै कोई अबने आदमऐरे खलाफ किछ ज़ोलो ;तेस बखशेले;पन ज़ै पबित्र आत्मारे खलाफ किछ ज़ोलो तेस न बखशेले।
\v 11 जेखन तेना तुसन मंदरंन मां ते बडे बडे हक्मन का नेन त फ़िक्र न केरथ की आस कुन ज़ोंम दे केंच़रे जुवाब देंम।
\v 12 12 किजोकी पबित्र आत्मा तुसन एन मोके पड़ तुसन ज़ोली की तुसेंहीं कुन ज़ोंनुएं।
\v 13 हछे मेंनन मेंरां केंचे एकें ज़ोंवं ; एह गुरु ; मेरे ढ्लाए ज़ो की मेरे हेसे मेरां मेरो हेसो मेरे हवाले केरे।
\v 14 यीशुएं तेस जुवाब दितो ; आंवं केंनी तुशो जेज फेस्लो केरने बालो बनेवरोंइं।
\v 15 दे यिशुए तेन सेंहीं ज़ोंवं ;हर किस्बेरे लालच़ै केरां दूर भोइयाथ; दे न केंचेरी ज़ेईदाद केंचेरी जांनी केरां जादे भोए।
\v 16 तेखन यिशुए तेन अक कहावत शुनाइ ; केंची आंम्बिरेरे ज़मीनी मां बड़ी फसल बनी।
\v 17 तै अपने दिले मां सोचतां ज़ोंने लगो ; की आंवं कुन केरीं ? मीं क ठारे नेहीं की ज़ैड़ी आंवं आंन रेखी सेखीं।
\v 18 18 तेखन तेनी ज़ोंवं; की आंवं अक कम केरतां की अपने पुरांने  कोठार पुटतां होरे बड्डे कोठार बनानेंन दे अपनु सारु आंन पानी तेसमां रखनुएं।
\v 19 दे फिरी एपनी जांनी सेंहीं ज़ोंनुएं की ; मींका त बड़े सालन तगर आंन जमां भेवरुए आरामें सेंहीं खातां दे एश केरतां।
\v 20 पन परमेशरे तेस मेंनु जो ज़ोंवं ;एह बे अक्ला; अज़े राती तेरी जान इठां च़ाली गंनिएं; दे ज़ेन किछ तीं जमा केरतां रखेरुए होरी केरे कमें एजनुएं।
\v 21 एलहेरलेइ ज़ै अपने लेइ दोवलत जमा केरते पन परमेशरेरि नज़रि मां तै आमबिर न भोए ;एसेरो भी एहे हाल भोंनोएं ।
\v 22 तेखन यीशुएं अपने चेलन सेंहीं ज़ोंवं ; एहे गल्ले की आंवं तुसन सेंहीं जोतां की न त एपनी जानारी फ़िक्र केरा की तुस कुन खाले पीले दे एपनी जानी कुन डबेले।
\v 23 किजोकी जान  खुराकी केरां जादे दे जिस्म लिग्ड़े केरां जादे भोते।
\v 24 कांवां केरा तक्का; तेना न तेना बेंन दे न कटन दे न तेन क गुदाम भोए; दे न खातो तां भी परमेशर तेन खाने जो देते;दे तुस त च़ड़ौलंन केरां भी जादे किमतिथ।
\v 25 तुसन मां कोंन एरोहे की ज़ै फिक्र केरतां अक घड़ी सिर्फ उमरारी बधाऐ।
\v 26 बस्सा ज़ेखन तुस एन अक निकड़ु ज़ेरु कम भी न केरी बटथ त बाकी चीज़ां केरी फिक्र कीजो केरतथय।
\v 27 सोसनेरे बुटेां केरे  तक्का की तेना  केंच़रे बेडोतेन? तेना न मेहेंनत केरन दे न कतत्न तां भी आंवं तुसन सेंहीं ज़ोतां की सुलेमान बादशाह भी सभ किछ भोंते सांते भी तेनी कुन कम छ़डडु।
\v 28 बस्सा जेखन परमेशरे मेईदानएरो घास ज़ै अज़ आहे दे कालां लोंवंनेमां फुक्नोंएं; एरहू लिग़ड़ लुवाते; दे एह घट विश्वासे बालाव; कुन तै तुसन रोड़ु  लिग़ड़ न देल्हो।
\v 29 दे एस फिकरे मां न रेहियथ ; की तुस कुन खाले या पील्हे दे न शक केरथ।
\v 30 किजोकी दुनियारी सैरी ज़ातां एस्से फिकरे मां  लेगोरी  रेहिचन; पन तुशो बाजी ज़ांनते की तुसन कोल्हेरी कोल्हेरी ज़रुरीए।
\v 31 पेहिले परमेशरेरी बादशेहीयारी तलाश केरा फिरी तुसन ऐना सैरी चीज़ां  मैली गेंनिन।
\v 32 32 एह कम ज़बांनाव डरा नन्ना; किजोकी तुशे बाजेरी ख़ुशी एस्सेमाहें की तै तुसन बादशाही दे।
\v 33 अपनु घरबार बेच़तां धर्मरथ देथ; दे एपु जो अक बेटुवो बनाथ ज़ै पुरांनों न भोए ; सुरगे मां दोवलत जमा केरा ज़ै कधे न मुक्के ज़ैड़ी न च़ौर पुज़े दे न कीड़ो खाए।
\v 34 किजोकी ज़ैड़ी तेरी दोवलत भोली; तेड़ी तेरो दिल भी लगनोंएं।
\v 35 सेवा केरनेरे लेइ रोड़े च़ारै तियार भोथ ते दियो बैलतां रखा।
\v 36 तेन मेंनु केरे ज़ेरे ज़ेंना अपने मलकेरे ड्लाहै मां प्चेईकी बलगने भोत्न की जेखन तै एजे दे दार गुड़काए त आस दार खोल्म।
\v 37 तेना नोकर मुबरकंन ज़ैना अपने माल्केरे वापस एजने पड़ बिंझ़ै मेलत्न; आंवं तुसन सेंहीं ज़ोतां की तै एपु तेन रोड़े च़ारै एपु सेंहीं साथी रोट्टी खाने बशालेल्हो दे तेन क एइतां तेनकेरी सेवा केरेल्हो।
\v 38 अगर मालक एधीराती एइतां अपने नोकरन बिंझ़ै लाहे त तेसेरे लेइ केतरी रोड़ी गल्ले।
\v 39 पन याद रखा की अगर घररे मालके च़ौर एज्नेरो पत्तो भोए त तै बिंझ़ै  बिशे दे अपने घरे च़ौरी  न दे भोंने।
\v 40 बस्सा तुस भी तियार राथ; ज़ैस घेड़ी तुसन खियाले नेहीं भोंनो अबने आदम एजी गंनोंएं।
\v 41 पतरसे पुछ़छ़ू; एह परमेशर; एह मुसाल ज़ै तीं दिती; सिर्फ़ इशे लेइए की सभीकेरे लेइए।
\v 42 परमेशर यीशुएं ज़ोंवं; कोंवंने दियांन्त्दार अक्लमंद ज़ैसेरो माल्क तेस अपने नोकरन पड़ पुछ़नौ गंन्नों रखे; ताके तेनकेरी खुराक रोड़े च़ारै बेंटतां दे।
\v 43 तै नोकर मुबारके ;की ज़ेसेरो मालक एज्जे दे मालक तेसकेरां रोड़े च़ारै कम केरतो लाहे ।
\v 44 आंवं तुसन सेंहीं सच़ ज़ोतां की तै अपने सारे घरबारेरी हेरगेशारौ अख्तियार तेसेरे सपुर्द केरल्हो ।
\v 45 पन अगर तै नोकर अपने दिले मां ज़ोए की मेरे मालके एज्ने हेजु बड़ु च़ीरै दे होरी नोकरन ते नोकरेंन्न मार धाड़ केरनी शुरू केरे दे खेई पीतां नशे मां मस्त भोई गाहे ।
\v 46 दे तेस नोकरेरो मालक केंची एरही दिहेड़ी एज्जे ज़ेइस तेस नोकरे एज्नेरो पत्तो न भोए दे तै माल्क एजी गाहे ;त तेस नोकरेरे टुके टुके केरीदे दे तेसेरो खटी बेईमाना केरी ज़ेरी भोली ।
\v 48 पन ज़ैनि नोकरे अपने माल्केरी मर्जीं ज़ांनेरे अलावा खाने पीनेरू कम किंयों त तेस घट मार बज़ेल्ही ज़ेस जादे ज़िम्बारी देल्हे तेस केरां उमीद भी जादे रखेले ज़ेस क जादे जमा केरले; तेसकेरां वापस भी जादे आंन्हेले ।
\v 49 यिशुए ज़ोंवं; आंवं धेरती पड़ अग लांने एवरोंइं; दे अगर खतोरी भोथी त रोड़ू थुं ।
\v 50 पन मीं अक बप्तिसमों घिंन्नोएं दे ज़ां तगर न न्हेंइं तां तगर आंवं अफ्सोसे मंहीं।
\v 51 कुन तुस एन सोचतथ की आंवं धेरती पड़ सल्ला केरनेरे लेइ एवरोंइं ? नेहीं आंवं त ज़ोलहो की आलग केरने एवरोंइं ।
\v 52 किजोकी अज़ेरे देंते एककी घरेमां पंच़ मेंनन एपुमांमेंहीं  अन बन भोली ; तेन एक्केकी सेंहीं अनबने भोंनियें ।
\v 53 बाजी मठ्ठैरे खलाफ भोलो; दे मठ्ठु बाजेरे खलाफ भोलु हएई कुईयारे खलाफ दे कुई हेईयारे ख्लाफ् दे शिख नुशारे दे नुश शिखारे खलाफ भोंनियें ।
\v 54 फिरी यिशुए बड़े मेंनन मां ज़ोंवं; की ज़ेखन तुस बिदलार डूबते पासेरां च़लती लातथ त तुस ज़ोतथ की झ़ड़ी एजने बालीए दे तेंने भोते ।
\v 55 दे जनुबेरे पासेरां हवा च़ली त तुस ज़ोतथ गर्मी भेवरिए दे तेंने भोते ।
\v 56 एह दुनिया दाराव तुस ज़मीन आसमांनेरी हालत हेरतां मोस्मेंरो अंदाज़ौ केरनों ज़ांनत्थ पन इस ज़मांने की न पशांनथ ।
\v 57 तुस एपु फेस्लो की न केरथ की रोड़ु  कुने ।
\v 58 ज़ेखन तुस मुदेइ सेंहीं साथी जेजै क गातथ त बत्ते मां तेससेंहीं फेस्लो की न केरस एरहु न भोए दे तै तीं जेजरे हवाले केरे दे जेज स्पेहिएरे हवाले केरे दे तू केद भोइगास ।
\c 13
\v 1 तेस मोके किछ लोक तेड़ी थीये ज़ेंना तेस तेन गलीली केरे बारे मां ज़ोंने लगे; ज़ेनकेरो लेहु पितलासे जानबरां केरी कुरबेंनरे लेहु मां मलेवरो थीयो ।
\v 2 यिशुए तेन जुवाब दितो; कुन तुस एन सांमझ़तथ की तेन गलीली केरो एतरो बुरो हाल एल्हेरलेइ भुओ; की तेना सैरी गलिलन केरां जादे पापी थीये।
\v 3 आंवं तुसन सेंहीं ज़ोतां की नेहीं; बल्के अगर तुस भी तोबा न केरले त सभ एंच़रै मुकी गंनेथ।
\v 4 या कुन तेना आठारे ज़ेंन ऊँढौ सेलोंमेरो बुर्ज़ बिछ़ड़ौरो थू; दे तेना सभ तेस हेठ मैरी जे दे होरे  युरोश्ल्मेरे रांने बाले जादे पापी थीये।
\v 5 आंवं तुसन सेंहीं ज़ोतां की नेहीं;  बल्के अगर तुस भी तोबा न केरले त सभ एंच़रै बरबाद भोई गंनेथ।
\v 6 आंवं तुसन सेंहीं ज़ोतां की नेहीं;  बल्के अगर तुस भी तोबा न केरले त सभ एंच़रै बरबाद भोई गंनेथ।
\v 7 तेसेरां बाद यिशुए तेन अक मसाल शुनाइ ; केंचे मेंने एपनी बागी मां अक (अंजीर) फेगेरो बुट लेवरो थू; तै बुटे पड़ फल तोप्ने आव पन तेस फल न मेल्हो ।
\v 8 तेखन तेनी बागवंने सेंहीं ज़ोंवं ; हेर आंवं ट्लाई साल पेहिले देंतो इस बुटे पड़ फल लोरोंइं तोप्ने पन अज़ तगर फल न मेल्हो; एस केटी छ़ड;  एनी किजेई ठार च़ीकतां रखोरिए ।
\v 9 अगर फिरीभी फल न लग्गो त फिरी केटी देंनों ।
\v 10 सब्तेरी दिहाड़ी थी दे यीशु प्राथना भवने मां तालीम देंने लोरो थू।
\v 11 तेड़ी अक कोंनश थी ज़ेस आठारे सालां केरी देंतीं दुष्टात्मारे ज़ोंने एतरी कमज़ोर थी की कुबड़ी भेवरी थी दे कोंची तरीके तै सीधी न थी भोती ।
\v 12 यीशुएं तै कुबड़ी कोंन्श लाही त एपु क कुजाइ दे ज़ोंने लगे एह बेंहींने तु एपनी त्क्लीफी केरां छुटी जेइ ।
\v 13 दे यिशुए तेस कोंन्शी पड़ हथ रखे ते तै लुशी पठ्ठी भोई दे परमेशरेरी तारीफ केरने लगी ।
\v 14 पन प्राथना भवनेरो पुजारी यीशु पड़ नाराज़ भोव की एनी सबतेरी दिहेड़ी एस कोंन्शी शिफा कीजो दिती ; दे ज़ोंने लगो की शा दिहाड़े क्मकाज़ केरनेरेलेइयंन दे तेंन्ने मां शिफा भी दितोरी लोड़चे दे सबतेरी दिहेड़ी नन्ना ।
\v 15 यीशुए तेस जुवाब दितो ; एह दुनिया दारव कुन तुस सबतेरी दिहाड़ी अपने दांत गधे खोलतां पानी न पीयाथ ।
\v 16 त कुन एन रोड़ू न भोंवं की ज़ै कोंन्श बेज़झ़ौई तै अब्रहांमेरी कुई थी ; ज़ै अठारे सालां केरी देंतीं दुष्टात्मां बेंधतां रखोरी थी ; सबतेरी दिहेड़ी एह कोंन्श छुटानी थी ।
\v 17 ज़ेखन यिशुए ऐना गल्लां ज़ोइ त ; तेसेरे खलाफ ज़ोंने बाले सेभी केरी बेज़ती भुई ; दे सारे लोक यिशुए ज़ैना शानदार कमा अपने हथेंइं  कियोरां थीयां ख़ुशी लगे मनाने ।
\v 18 तेखन यीशु तेन सेंहीं ज़ोंने लगो परमेशरेरी बादशाही कोस चिज़ारी ज़ेरिहे आंवं केस्सेंहीं ज़ोंइं ।
\v 19 तै सिव्लारे गलेवे बराबरे ज़ै एक्की मेंने एहंनतां एपनी बागी मां छ़ड्डु; तै लेगतां एतरो बडो डाल भोव; की च़ड़ौलु भी तेस पड़ बिशने लगां ।
\v 20 यीशुएं फिरी ज़ोंवं; आंवं परमेशरेरी बादशेहियारो बिस्तार केस्सेंहीं देंइं।
\v 21 तै अम्लाटेरी ज़ेरीहे; ज़ैन एक्की कोंन्शां ट्लाई हेटी अट्टे मां सेंनतां छ़ड्डु दे सारु अट्टू अम्लटू बंनु ।
\v 22 यीशु युरोश्ल्मे मांमेंहिं गंहंते बार शहरन मा ते ड्लोंवंन मा तालीम देंतो च़लरौ थीयो ।
\v 23 केंचे यिशुए पुछ़छ़ू एह परमेशर; कुन थोड़े ज़ेरे लोक पापे केरां छुटेल्हे ? यिशुए तेन सेंहीं ज़ोंवं ।
\v 24 सोंकड़े दारेरां बत्तां गांन्हेरी कोशिश केरा; किजोकी आंवं तुसन सेंहीं ज़ोतां की बड़े लोक अंतर गांहंनेरी कोशिश केरले पन न गेही बटेल्हे ।
\v 25 ज़ेखन घररो मालक एक्की बार अपनु दार बंद केरी छ़डतै त तुस बेइर खड़ खड़े दार गुड़कांते रातथ दे ज़ोंते रातथ की एह परमेशर इशे लेइ दार खोल दे तै तुसन जुवाब देते की आंवं तुसन न ज़ेंनी तुस कोंवंनथ दे कोठां एवरेथ ।
\v 26 तेखन तुस ज़ोल्हे; की आसेंइं तीं सेंहीं साथी खेवरी पियोरी नेहीं दे तीं इशे आंगंने मां आसंन गीयांन नेहीं शुनेवरू ।
\v 27 पन परमेशर तुसन सेंहीं ज़ोल्हो; आंवं तुसन न ज़ेंनी तुस कोंवंनथ दे कोठां एवरेथ; एह बेइमांनाव; मीं केरां दूर भोथ ।
\v 28 ज़ेखन तुस अब्रहम इज़हाक ते याकुब दे सभ नबी परमेशरेरी बादशाही मां सामने लाहेले दे अपनों आप बेरोंवं काढते लाहेले त लेरां देंते दे दंत च़ापतै  राहेले ।
\v 29 लोक मशरक  मगरब  ज्नुब शुमालेरां देंते परमेशरेरी बादशेही मां ज़ेखन  एंइंते लाहेले।
\v 30 दे हेरा किछ एहरेंन; की ज़ेना पेहिले थीये तेना पत्ती भोंनेंन ; दे ज़ेना पत्ती थीये तेना पेहिले भोंनेंन ।
\v 31 तेखने किछ फ्रिसी यीशु क आए दे ज़ोंने लगे; इठां निस दे कोस्कोई च़ालौ गा किजोकी हिरोदेस तीं मारने चहते ।
\v 32 पन यिशुए तेन ज़ोंवं; उन लोइंन सेंहीं गेहितां ज़ोथ; की आंवं अज़ दे कालां दुष्टात्मा कढने दे बिमारन बज़झ़ांनैरु  कम केरने लोरोंइं दे एन ट्लैई दिहेड़न मां पुरु केरनुएं ।
\v 33 बस्सा मीं अज़ दे कालां दे ट्लैईदी च़लतु रहंनुएं ; किजोकी रोड़ु नेहीं की नबी युरोशल्मे केरां बेइर मारो गाहे ।
\v 34 एह युरोश्लम; एह युरोश्लम; तीं केतरे नबी कत्ल किये ज़ै भी तीं क आव तै तीं माराव; मीं केही फेरेंइं सोचु की तेरे मठन अकोठे केरीं; ज़ेंच़रै कुकड़ी अपने बच्न अपने फांघन हेठ रख्चे; पन तुस राज़ी न भुए ।
\c 14
\v 1 एक्की बार यीशु एक्की फरीसेरे घरे रोट्टी खाने जे; त काही फ्रिसी तेसेरो सुर हेरते थीये।
\v 2 तेड़ी अक खेरड़नों  बीमार ज़ेसेरी सारी चमड़ी रस पाक च़लती थी; यीशु क सामने बिशोरो थू।
\v 3 यीशुएं धर्म गुर्न ते फ्रिस्न पुछ़ु; की सबतेरी दिहेड़ी शिफ़ा देंनी ठीके की नेहीं।
\v 4 तेना चु़प राहे; तेखन यिशुए तेस बीमारे शिफ़ा दिती दे घरजो भेज़ो।
\v 5 दे फ्रिस्न सेंहीं ज़ोंवं; कुन तुशो दांत या गधो ढढै ऊँढ़ौ खिरके त कुन तुस तेस खड़े न केरले ।
\v 6 दे तेन लोकेंइं यिशुएरी गल्लां केरो जुवाब न देइ बटो ।
\v 7 ज़ेखन यिशुए हेरू की ज़ेंना लोक धंम ब्नेइतां रोट्टी खाने कुजेवरेन; कोस चिज़री तलाशी मांन त यीशुएं तेन अक बार शुंनइ ।
\v 8 ज़ेखन कोई तुसन ड्लाहैरी धंमी मां तुसन कुजाए ज़ै तेंनेइं ट्लांना केरे लेइ ठार बीश्नेरे लेइ राखोरिए तेड़ी न बीशथ; भोई सकते की होरो कोई तुसन केरां जादे ट्लारौ ट्लांनों कुजेवरो भोए ।
\v 9 दे तुसन दुइएज़न कुजांने बालन क एइतां ज़ोए एह ठार होरी केरे लेइए दे तुसन शरमेइतां खड़उठनु पे दे सेभंन केरां पतर बिशनु पै।
\v 10 ज़ेखन भी  कोई तुसन  धंम केरतां कुजाए त सेभंन केरां पतर बिशां; ताके ज़ेखन तेरो कुजाने बालो एज्जे दे ज़ोए मिट्ला अगर एइतांबिश त तेन लोकां केरे सामने तेरी केतरी इज़त भोंनीएं।
\v 11 किजोकी ज़ै कोई अपनों आप बडो बनाल्हो त तै निक्ड़ो बनाव गाल्हो दे ज़ै कोई अपनों आप निक्ड़ो बनाल्हो त तै बडो बनाव गाल्हो।
\v 12 फिरी यीशुएं अपने कुजाने बाले सेंहीं ज़ोंवं; ज़ेखन तुस दीसेरी या रातरी  धंमी मां मेंनन कुजास त अपने दोस्तन रिशते दारंन या अपने पड़ोसन त अंमीरन ज़ेरे न कुजेंयां ; किजोकी तेना भी तीं कुजेईतां तेरु यवसान मुकेइ छ़डैले
\v 13 दे बलके ज़ेखन तु धंम देस त टोंटे कंने गरीब गुरबे परदेशी कुजेंइंयां ।
\v 14 दे तुसन बरकत मेलेलि; किजोकी तेनका किछ भी नेहीं ज़ेससेंहीं तेना तेरु एवसांन मुकेइ बटन; दे तेरे एस एवसांनेरो फल धर्मी लोकन सेंहीं साथी फेस्लेरी दिहेड़ी मेलेल्हो ।
\v 15 ट्लांनन  मेरां एक्कें ऐना गल्लां शुंनतां यीशु सेंहीं ज़ोंवं; परमेशरी बादशेही मां रोट्टी खाने बालो मुबारक भोल्हो ।
\v 16 यीशुएं तेस जुवाब दितो; केंचे मेंने अक बड़ी धंम दिती दे बड़े लोक कुजाए।
\v 17 ज़ेखन रोट्टी खांनेरो बेलो आव त तेनी अपनो नोकर भेज़ो की धांमेरन ज़ो की एज्जा रोट्टी बंनोरिए।
\v 18 पन धंमेरेंइं सेभेंइं इतराज़ केरतां ज़ोंवं की मीं उडार घिंनेरुए मीं तेस हेरने गांनुएं  दे आंवं तींका मिनत केरतां; की मीं रहंने दे।
\v 19 त होरो ज़ोंने लगो; मीं पंच़ हल्लां दांत घिंनोरेंन दे आंवं तेन लांने च़लरोंइं; दे आंवं तींका मिनत केरतां; की मीं रहंने दे।
\v 20 अक होरो मेंनु   लगो ज़ोंने मीं ड्ला कियोरोए दे मेरु एज्नु ठीक नहीं ।
\v 21 तेखन नोकरे वापस एइतां ऐना सैरी गल्लां अपने मालके शुनेइ; मालके बड़ी सरक आई; तेनी अपने नोकरे जो ज़ोंवं; इस शहारे मां गा दे लेंगे लुथे गरीब गुरबे न्गे नियाँने भत्ते टोंटे कंने इरां कुजा।
\v 22 नोकरे ज़ोंवं; एह परमेशर ज़ेंन तीं ज़ोंवं मीं तेंन्ने कमाओं पन फिरी भी ठार खालीए।
\v 23 मालके नोकरे सेंहीं ज़ोंवं; बत्तारे आसे पासे उडारन मांमेंहीं गा दे लोक मजबुर केरतां आंन ताके मेरु घर भेरतां भोए।
\v 24 किजोकी आंवं तीं सेंहीं ज़ोतां; की ज़ेंना पेहिले कुजेवरे थीये; तेन मेरां कोई भी मेरी धंमी मां रोट्टी न खेई बटेल्हो।
\v 25 बड़े लोक यीशु पती च़लोरे थीये ; तेनी पत्रों तक्कु दे ज़ोंवं ।
\v 26 अगर कोई मींका एइते ; पन तै पियार ज़ै तै अपने हेई बोव ड्ला बेंहींन ते एपनी जांनी सेंहीं बराबर पियार न रखे तै मेरो चेलो नेहीं ।
\v 27 दे ज़ै कोई अपनी फांसी छ़ूइतां मीं पती न च़लै  तै मेरो चेलो नेहीं ।
\v 28 तुसन मां एरहो कोंवंन मेंनुएं की मेहल बनानों चाहे; दे पेहिले एन न सोचे की एस पड़ केतरो खर्च़ लगनोंएं; दे या तेसका एतरे रुपिये आंन्हं की मेहल तियार भोई सखे ।
\v 29 कधे एरहु न भोए की खाई कट्नेरे बाद तेस बनेइ न बटे दे तकने बाले हस्स्ते रंहंन ।
\v 30 दे ज़ोन एनी मेंने मेह्ल त शुरू कियो पन बनेइ न बटो ।
\v 31 या फर्ज़ केरा की कोई बादशाह होरी बादशाहे सेंहीं लड़ाई केरनेरे लेइ सोची राहोरोए; त कुन पेहिले एन न सोचेलो की बिही  हज़ार फोवजी सेंहीं मुकाबलो आंवं दश हज़ार फोव्जां सेंहीं  तेसेरो मुकाबलो केरी सख्तां की नेहीं ।
\v 32 अगर तै मुकाबलो न केरी सखे; त तेस बादशाहे सेंहीं ज़ै दुरे मेंनु भेज़तां तेस्सेंहीं सल्लारी मीनत केरे ।
\v 33 एंच़रै अगर ज़ै कोई तुसन मेरां अपनु सभ किछ न छ़डडै;  मेरो चेलो न भोई सखे ।
\v 34 लुंन रोड़ी चीज़े; पन अगर तेसेरो लुंनारे मुक्को त तेन कोससेंहीं लुंनु बनानुएं।
\c 15
\v 1 बड़े लोक धड़त  घिंन्ने बाले ते पापी लोक यीशु क एइतां तेसेरी गल्लां शुंन्ने लोरे थीये ।
\v 2 फ्रिसी ते धर्म गुरु शकयत केरतां ज़ोंने लगे ; की एह मेंनु पेप्न सेंहीं ताल मेल रखते दे तेन सेंहीं खाते पिते ।
\v 3 यिशुए तेन अक बार शुनाइ ।
\v 4 तुसन मां एहरो भी कोई आहे ; ज़ेसका शोव भेडां भोंन दे तेनमेरां अक हेरोए ; दे नड़ेंनुएं भेडां तेड़ी ज़ेरहे जंगले मां छ़ैडतां तोप्ने न गाहे ज़ां तगर मेल्होरी नेहीं ।
\v 5 दे ज़ेखन तै तेस मेह्ल्चे त ख़ुशी सेंहीं कंधे पड़ छ़इतां आहंन्ते ।
\v 6 दे घरे एइतां अपने दोस्तन ते भियालन कुजेइतां ज़ोते की अज़ मींसेंहीं साथी ख़ुशी मनाथ ; की अज़ मेरी हेरोरी भेड मेलहोरिए ।
\v 7 आंवं तुसन सेंहीं ज़ोतां की एंच़रै नड़ेंनुएं परमेशरी तलाश केरने बाले ज़ैना तोबा केरनेरे मोताज नेहीं ; एक्की पेपेरे तोबा केरने सेंहीं सुर्गे मां बड़ी ख़ुशी बनाई गचे ।
\v 8 कुन एहरी भी कोई कोंन्श भोली ; ज़ेस्का चेंदारे दश सिके भोंन ;दे अक हेरोए दे तै दियो बेलतां घरे अंतर धुंनी न दे ज़ां तगर मेल्होरो नेहीं तोप्ती न राहे ।
\v 9 दे तोप्नेरे बाद अपने पड़ोसन दे एपनी सेहेलन कुजेइतां एन न ज़ोए ; की एजा मींसेंहीं साथी ख़ुशी मनाथ की अज़ मेरो  हेरोरो सिक्को  मेलहोरिए ।
\v 10 बसा आंवं तुसन सेंहीं ज़ोतां ; की एक्की पेपेरे तोबा केरने सेंहीं परमेशरेरे फरिश्तां केरे सामने ख़ुशी मनाई गाचे ।
\v 11 11 फिरी यिशुए ज़ोंवं ; केंची मेंन्हेरां दुई मठ्ठां थीयां ।
\v 12 तेन मेरां निकड़े ज़ेरे अपने बोव़े सेंहीं ज़ोंवं ; एह बाजी जेइदाती मां ज़ै मेरो हेसो बनते तै मींदे ; तेनी हिसो बंटो ते दितो ।
\v 13 थोड़े दिहेड़न मां निकड़े मठ्ठै अपनी  सभ किछ सामान जेईदात होरी मुल्खे जो न्ही दे एपनी एशो अशरती मां लुट्टाई ।
\v 14 ज़ेखन तेनी सभ किछ मुकेइ छ़ड्डु ; त तेस मुल्खे मां बड़ो काल पेव दे तै होरी करो गुलाम बनों ।
\v 15 तेखन तै तेस मुल्खेरे एक्की रहंने बाले क कम तोपने पुज़ो ; तेनी तै अपने उडारन मां सुर च़ारनेरे कमें लाव ।
\v 16 तेड़ी तै दानों ज़ै सुर खाते थीये ; तेस्सेंहीं अपनु पेट भरनू चातो थू ; पन कोई तेस तै दानों भी खाने न थू देतो ।
\v 17 तेखन तेस होश आई दे ज़ोंने लगो ; मेरे बाजी केरे मुजुरंन हदी केरां जादे रोट्टी मेहल्चे पन आंवं इड़ी फाके लोरोंइं मरने ।
\v 18 मीं खड़उठतां अपने बाजी क गंहंनुएं ; दे तेस्सेंहीं ज़ोंनुएं ; एह बाजी आंवं परमेशरेरी नज़री मां तै तुशी नज़री मां पापीं ।
\v 19 19 हुंनी आंवं एस काबल त नेहीं की तुशु मठ्ठु ज़ोंइं ; पन मीमी अपने मुजुरंन मां रखा ।
\v 20 20 बसा तै उठ्ठौ ते अपने बाजी केझो च़ालौ जेव ; दे हेजु तै बड़े दुर थू दे तेसेरे बाजीं तै लाहू ; दे तेसेरे बाजी बड़ो कियास आव ; तेनी देवड़तां तै गले लाव दे खुब पियार कमाव ।
\v 21 मठ्ठे अपने बाजी सेंहीं ज़ोंवं ; एह बाजी आंवं परमेशरेरी नज़री मां तै तुशी नज़री मां पापीं  हुंनी आंवं एस काबल त नेहीं की तुशु मठ्ठु ज़ोंइं ।
\v 22 पन बोवें अपने नोकरन सेंहीं ज़ोंवं ; लुश केरा दे सेभन केरां  पेहिले रोड़ां ज़ेरां लिगड़ां एस मठ्ठे लुवाथ ; दे एसेरे  हथे आंवंठी दे पांवंन जुटी लुवाथ ।
\v 23 दे अक बडो ज़ेरहो हुड़ मारा ताके आस सभ ज़ांने खाम दे ख़ुशी मनाम ।
\v 24 किजोकी मेरु मठ्ठु ज़ेंन मैरी जेवरू थुं ; अज़ ज़ींतु भेवरुए हेरोरू थुं दे मेलहेरुए ; बस्सा तेना ख़ुशी मनाने लगे ।
\v 25 तेईस बडू मठ्ठु ज़ेंन उडारे मां थियों ; दे घरजो एवरो थीयो ; जेखन तै घरे नेड़े पुज़ो त तेंनी गीतां केरी त नच़नेरी शोर शुनी।
\v 26 तेंनी अक नोकर कुजाव दे तेस पुछ़छ़ु एह शोर कीजेई लोरी भोंने ।
\v 27 नोकरे तेस्सेंहीं ज़ोंवं ; तेरो निक्ड़ो ढ्ला घरे एवरोए दे तेरे बाजीं अक बडो हुड़ मारोरोए ; किजोकी तै ठीक ठाक घरे पुज़ोरोए ।
\v 28 पन बुढ़ेरो  बडो को नाराज़ भोव ; तै अंतर भी न लगो एजने ; पन तेसेरे बाजीं तेस मिठांनेरी कोशिश की ।
\v 29 तेंनी अपने बाजी ज़ोंवं ; हेरा आंवं केतरे सालां केरी देंती तुशी सेवा केरने लोरोंइं ; दे कधे तुशु ज़ोंनु नेहीं मोड़ेरू दे तुसेंहीं कधे अक छ़ैल्लरू अक  छ़ैड़ु नेहीं दितेरू की आम्हीं अपने दोस्तन सेंहीं ख़ुशी मनेंइं ।
\v 30 पन ज़ेखन तुशु निकड़ु मठ्ठु अपनु सभ किछ लुटेइतां वापस आंवं त तेसेरे लेइ अक बडो हुड़ मरो ।
\v 31 तेसेरो बाजी ज़ोंने लगो ;  मठ्ठा तु त मिएंकास दे ज़ेंन किछ मिंकाहे तेन सभ तेरुए । पन आसेंहीं ख़ुशी मनानी ज़रुरी थी ; कीजोकि तेरो एह निकड़ौ ढ्ला मैरी जेवरो  थु;अज़ ज़ींतो भेवरोए हेरोरो  थु दे मेलहोरोए।।
\c 16
\v 1 फिरी यिशुए अपने चेलन सेंहीं ज़ोंवं; की केंची अंम्बीरेरो अक मुन्शी थियो? लोकेंइं तेसेरी श्केइत तेसेरे मालके सेंहीं लाई की एह तेरो माल खुर्द बुर्द केरने लोरोए।
\v 2 मालके तै कुजाव दे ज़ोंवं; एन कुनें ज़ेंन आंवं तेरे बारे मां शुंने लोरोंइं? सारो हिसाब किताब मीं दे अज़ेरां बाद  तु मेरो मुन्शी नेहीं राहेलो ।
\v 3 मुन्शे अपने दिले मां सोचु; मेरो मालक मेरे कमें केरां मीं कढने लोरोए; मित्ती त न घेड़ोए; शर्मारेमारे भीछिया भी न मेगोए ।
\v 4 आंवं ज़ांनतंहीं की मीं कुन केरनुएं इठ्ठां कढनेरे बाद भी लोक मीं ख़ुशी सेंहीं सूखात्न ।
\v 5 ब्सा तेनी अपने मलकेरो अक कर्ज़दार तोपो ; पेहिले एक्की पुछ़छ़ु तीं क मेरे मालकेरे केतरे रुपेइएन ।
\v 6 तेनी जुवाब दितो; तेलेरे शोव पींपां केरी क़ीमत; इना रहं तेरां काक्लां दे बिशतां शोववेरां पांज़ा बना।
\v 7 फिरी तेनी होरी सेंहीं ज़ोंवं; तींका केतरो बकेयोए तेनी ज़ोंवं गेंहुं केरी शोव बोरी केरी कीमत; इना रहं तेरां काक्लां दे बिशतां शोववेरी एशही लिखी दे ।
\v 8 मालके तेस बेईमान मुन्शेरी तारीफ़ की एल्हेरलेइ की तेनी बेड़ी सुजेगी सेंहीं कम कियेरू थुं; किजोकी इस दुनियारे लोक सोव्दागरी केरने बाले अपने लोकन मां बड़े हुशार भोत्न ।
\v 9 आंवं तुसन ज़ोतां की; बेईमेनारी कमेइ सेंहीं भी अपने लेइ दोस्त तियार केरा; ज़ेखन तेस जगारां गहल्ले त तुशे दोस्त तुसन अपने दारे अगर ठार देल्हे ।
\v 10 ज़े धगसेरे मां इमेनदेरी सेंहीं रहते; तै हछे मां भी ईमानदार रहते ।
\v 11 बस्सा अगर तुस दुनीयारी झुठी धन मेंयांइं मां ईमानदार न भुए; त अपनी सच़ी दोवलत कोंवंन तुशे हवाले केरेलो ।
\v 12 अगर तुसेंहीं होरी केरो माल खिलत बिलत कियो त तुशो अपनों माल कोंवंन तुसन देल्हो ।
\v 13 13 कोई नोकर दुई मालकां केरी सेवा न केरी बटे ? या त तै एक्की सेंहीं नफरत केरेल्हो दे होरी सुखाल्हो ; एक्की सेंहीं इमानदारी केरेल्हो दे होरी बुन्हीं बेंहीं एछ़छ़ैंइं तकेल्हो तुस परमेशरेरी दे मेंयांइंरी दुयां केरी सेवा न केरी सकत ।
\v 14 तेखन धड़ेलाशाही फ्रिसी ऐना गल्लां शुन्तां यिशुएरी हासी बनाने लगे ।
\v 15 यिशुए तेन जो ज़ोंवं; तुस तेनथ ज़ेंना लोकन मां अपनों आप बड़ो रोड़ो साफ सुथरौ हेरात्न? पन परमेशर तुशे दिलेरी हालत ज़ांन्ते; किजोकी ज़ै चीज़ लोकन मां बड़ी अहलाहे तै परमेशरेरी नज़री मां मकड़े।
\v 16 तुवारीतरी त नेबी केरी गल्लां युहन्ने तगर च़ैलती रेही; दे फिरी परमेशरेरी खुशखबरी शुनाने लगे दे हर कोई तेस्मा एज्नेरी बड़ी कोशिश केरी राहोरोए ।
\v 17 पन धरतली अंबर टेली गहलु पन मेरो वचन कधे न टले्लहौ ।
\v 18 ज़े कोई अपनी कोंन्श शेरतां होरी सेंहीं ड्लह केरते; तै ज़न्नह  केरते दे ज़ै छ़ैडोरी कोंन्शी सेंहीं  ड्लह केरते तै भी ज़न्नह  केरते ।
\v 19 अक मेंनु बड़ो अमीर थू दे तै बड़ां रोड़ां लिगड़ां लातो थू दे बड़ो माघो कपड़ो लातो थू दे रोज़ एश अशरती मां मस्त रहतो थू ।
\v 20 अक बड़ो गरीब मेंनु ज़ेसेरु नोवं लाज़र थुं; तेसेरे दारे मां बिश्तो थू; तेसेरी सारी जान खेराड़ेंइं सेंहीं भेरतां थी।
\v 21 तै चहतो थू की आमिर मेंनेरे टुकेंइं सेंहीं अपनु पेट भेरीं; पन तेड़ी कुतरां एइतां थीयां दे तेना तेसेरां खेराड़ां भी च़टतांथीयां।
\v 22 फिरी एरहु भोंवं की तै गरीब लाज़र मैरी जेव; फरिश्तेंइं तै छ़ुइतां अब्र्हमेरे पोटे मां छ़डो; तै अमीर मेंनु भी मैरी जेव दे देब्बी छ़डो ।
\v 23 ज़ेखन तेनी नरकेरी आगी मां एपनी एछ़छ़ी घैड़ी ? त दुररां तेनी अब्र्हम लाहू दे तेसेरे कुम्में मां लाज़र लाहू ।
\v 24 तै चिंडां मैरतां ज़ोंने लगो ; एह बाजी अब्र्हम मीं पड़ रहेंम केर दे लाज़र भेज़ दे तै अपनी आंग्लोई पेनी सेंहीं सेल्तां मेरे ऐशीमां छ़डडै ; किजोकी आंवं आगी मां तड़फने लोरोंइं ।
\v 25 पन अब्रहामे ज़ोंवं; मठ्ठा यद् केर तीं त एपनी जुवेंनी मां सभ रोड़ी चीज़ां मेल्ही; दे इस लाज़रे सिर्फ़ बुरी चीज़ां; पन एह हुन्ना इड़ी आरामें मांहें दे तु त्कलिफी मांहंस ।
\v 26 दे एन गल्लां केरे अलावा इशे ते तुशे मुझ़ाटे अक बड़ो नालोए ताके ज़े कोई पार गंहनु चाहे न गेही सखे दे ज़े वार एज्नु चाहे न एजी सखे ।
\v 27 तेनी मेंने ज़ोंवं; एह बाजी अब्रहम आंवं ज़ोवले हथ केरतां की तु लाज़रे दुनियाई मां मेरे बाजी केरे घरेभेज़।
\v 28 तेड़ी मेरे पांच़ ड्लहन तै तेन इही बिस्तार दे; एरहु न भोए दे तेना भी इस अगारी ठेरी एजन ।
\v 29 पन अब्रहामे तेस ज़ोंवं; तेनका मुसैरी तुवारित तै नेबी केरी किताबां त आंन्ह; तेना तेनकेरी शुनन ।
\v 30 तेनी मेंने ज़ोंवं; नेहीं एह बाजी अब्रहम; अगर कोई मुड़गन मैरां ज़िंतो भोइतां गाहे त तेना ज़रूर तोबा केरले।
\c 17
\v 1 तेखन तेनी अपने चेलन सेंहीं ज़ोंवं एन न भोई सखे की लोकन ठोकर न लगे; पन अफ्सोसे तेस मेंनु जो ज़े होरी केरे लेइ ठोकर बनते ।
\v 2 तेसेरे लेइ त एनें रोड़ु थुं की ढ्लाटेरौ ढै्लेइटौल तेसेरे गले उन्ढो छ़ैडतां तै स्मुंद्रे मां शैरता छ़ड्नो थू ताके तै होरी निकन जेई ठोकर न बनें ।
\v 3 बस्सा हुशियार राथ; अगर तेरो ढ्लाह पाप केरते त तेस समझ़ाथ दे अगर तै तोबा केरते त तेस माफ़ केरा ।
\v 4 अगर तै एकि दिहेड़ी मां तेरो सतेबार तेरो पाप केरे त अगर तिंका सते फेरेंइं तींका एइतां तोबा केरे त तु सते फेरेंइं तु तेन माफ़ केरथ ।
\v 5 रसुलेंइं (चेलेंइं ) परमेशरे सेंहीं ज़ोंवं की एह परमेशर ईशो विश्वास बधा।
\v 6 परमेशर यिशुए ज़ोंवं; अगर तुशो विश्वास सिवलारे गलेवे बराबर भी भोलो त तुस इस तुतेरे बूटे जो ज़ोइ सख्तथ की इठां उखड़ दे सुमुंद्रे मां लग त तै तुशो हुक्म म्नेल्हो ।
\v 7 तुसन मां एरहो कोंव्ने; ज़ेसेरो नोकर उडारां बेंतो भोए दे या गोरू च़ारतौ भोए दे ज़ेखन तै उडारे मैरां घरे एज्जे त तेसेरो मालक तेस ज़ोए की; लुश केर दे बेशकी पड़ बिश ।
\v 8 या एन न जोए की मेरी रोट्टी प्क्काथ दे ज़ां तगर आंवं खेंइं पीं न्ना  दे ज़ां तगर आंवं रेज़्ज़ीं न्ना तु मेरी सेवा केरतो रह दे तेल्लां पत्ती तु भी खा ।
\v 9 कुन तै एल्हेरलेइ नोकरेरू शुकर केरेल्हो की तीं तेंन्ने कियों ज़ेंन तीं केरनेरे लेइ ज़ेवरु थुं ।
\v 10 एंच़रै ज़ेखन तुस भी एन गल्लां केरी तस्दीक केरेल्हे; ज़ेंन केरनेरो तुसन हुक्म दितोरो थू; ज़ोथ की अस्सां न्काम्मे नोक्राम? अस्सेंहीं तेंन्ने किंयों ज़ेंन न थुं केर्नु।
\v 11 11 एककी फेरे यीशु युरोश्ल्मेरे पासे च़लोरेथी ये; दे तै सांमारिया ते गालीले मांमेंहीं च़लोरे थीये ।
\v 12 ज़ेखन तैना  एक्की ड्लोंवें मां पुज़े  त तेड़ी दश कोड़ी मेल्हे ज़ेंना दुर खेड़ोरे थीये ।
\v 13 तेंनेइं बड़े ज़ोरे सेंहीं ज़ोंवं; एह यीशु एह गुरु असंन पड़ रेहेंम केर ।
\v 14 यिशुए तेन हेरतां ज़ोंवं; गाथ दे अपनों आप कंहींनन (पुजेरन) हेराथ दे स़च़्च़ै एरहू भोवं की गांतेबार बत्ते तेन्केरू कोड़ साफ भोई जेंवं ।
\v 15 पन तेनमेरां सिर्फ अक कोड़ी अपनु कोड़ हेरतां की तै पाक साफ भेवरोए ख़ुशी भोइतां बड़े ज़ोरे सेंहीं परमेशरेरी तारीफ केरतो वापस आव ।
\v 16 दे यीशु केरे पांवंन पड़ दोग रेखतां शुक्र लगो केरने? दे एह मेंनु सांमरि थू ।
\v 17 यीशुएं तेस पुछ़छ़ु; कुन तेना दश  कोड़ी पाक साफ नेहीं भेवरे? फिरी तेना कौड़ीन।
\v 18 कुन एस परदेशे रे आलावा तेन होरन एतरी हिमत न आई की गेइतां परमेशरेरी केरम ।
\v 19 तेखन यिशुए तेस ज़ोंवं; खड़ो उठ दे च़लौ गा तेरे विश्वासे तु ठीक कियोरोस।
\v 20 फ्रिसी यिशुए पुछ़ने लगे; की परमेशरेरू राज़ केइस एजनुएं? यीशुएं तेन जुवाब दितो; की परमेशरेरू राज़ एरहु नेहीं की लोक तेस एईते लेही बटन।
\v 21 दे ज़ोंन की हेरा इड़ी या उड़ीहे; एंच़रै नेहीं बलके  परमेशरेरू राज़ तुशे मुझ़ाटै।
\v 22 दे यीशुएं अपने चेलन सेंहीं ज़ोंवं; तै दिहाड़ी भी एजनिएं की ज़ेईस तुस परमेशरेरी दिहेड़न  मेरां अक दिहाड़ी हेरनेरी उमीद रखेले पन न हेरी बटेल्हे।
\v 23 लोक तुसन सेंहीं ज़ोल्हे की; हेरा तै इड़ी या उड़ीए या हेरा की तै इड़ी पन तुस तेरां न गेईहाथ दें तेनकेरी सेवा केराथ।
\v 24 किजोकी ज़ेंच़रै बिजली आम्ब्रे मैरां चेम्कतां एक्की पासेरां होरी पासे च़ली गाचे तेंच़रे अबने आदम तेस दिहेड़ी बांदो भोलो ।
\v 25 पन ज़रुरीए की तै पेहिले दुःख झ़ैल्ले दे इस ज़मांनेरे लोक तेस घेटया बुझ़न ।
\v 26 दे ज़ेरु नुहुएरे ज़मांने मां भेवरु थुं; तेरहु अबने आद्मेरे ज़मांने मां भी भोलु ।
\v 27 तेईस भी लोक खाते पींते थीये; दे ड्लह बर भोंते राते थीये दे ज़ां तगर नुहु किशती मां न थू जेवरो तां तगर सभ किछ भोंतु रांहूं? दे फिरी तोफांन आव दे सभ किछ खतम भोई जेंवं ।
\v 28 दे ज़ेरु लुतेरे ज़मांने मां भोंतु थुं; की लोक खाते पीते थीये बपार केरते बागां लाते दे घरां बनाने मां मस्त थीये ।
\v 29 पन ज़ेस दिहेड़ी लूत सदुंमें मेंरा बेइर निसो त पत्रोंवं अम्ब्रेरां गंधकेरी आगां बेखतां सभ किछ खतम केरी छ़ड्डु ।
\v 30 परमेशरे अबने आद्मेरे एज्नेरे दिहाड़े भी एरहु भोंनुएं ।
\v 31 तेस दिहेड़ी ज़ै लाए पड़ भोलो दे तेसेरो माल सबाब घरे मां भोलो त तेस नेहेंने अंतर न एज्जे दे ज़ै उडारे मां भोलो तेभी वापस न गाहे ।
\v 32 लुतेरी कोंन्श याद रेखाथ।
\v 33 ज़ै अपनी जान बच़ांनेरी कोशिश केरेल्हो तै तेस गुंवाल्हो दे तै तेस गुंवाल्हो तै तेस बच़ालहो।
\v 34 आंवं तुसन ज़ोतां की तेस राती दुई ज़न्हें एक्की खटी पड़ झु़ल्लोरे भोले अक न्हेंनोएं दे अक छ़डनोएं ।
\v 35 दुई कोंन्शां हिट्लाट पींती भोली त अक न्हेंनीएं दे अक तेड़ी छ़डनींएं ।
\v 36 दुई मेंनु उडारे मां भोले त अक न्हेंनोएं दे अक तेड़ी छ़डनोएं ।
\c 18
\v 1 यीशु चाते थीये की चेलन पतो लगे की हिमत हारनेरे बगेर दुवा केरतु राहेरू लोड़ते; एल्हेरलेइ तेनी तेन अक बार शुनाइ ।
\v 2 एक्की शहारे मां अक काज़ी थू; दे तै न परमेशरे केरां डरतो थू दे न मेंनेरी परवा करतो थू ।
\v 3 तेस शहारे मां अक रंडी कोंन्श थी; ज़ै तेस कैज़ी क एइंती रहती थी; दे तेस क मिनत केरती रहती थी, की मीं मुदेइ केरां छुटा ।
\v 4 पेहिले त तेनी एतरो खियाल न कियो; पन ज़ेखन एह हिसाब च़लतौ राहु त तेनी अपने दिले मां ज़ोंवं; साच़ै की न आंवं परमेशरे केरां डेरी दे न मेंनेरी परवाह केरीं ।
\v 5 पन एह रंडी मीं परेशान केरती रहतीए; एल्हेरलेइ आंवं एसारो इन्साफ़ केरेल्हो नता एसां मेरे न्के मां दम अंननोंएं ।
\v 6 परमेशरे ज़ोंवं शुनां; एह बेइनसाफ काज़ी कुन लोरोए ज़ोंने ।
\v 7 बस कुन परमेशर अपने च़ुंनोरे लोकां केरो फेस्लो केरेलो; ज़ेंना रात दिहेड़ी फराध केरते रहतन।
\v 8 आंवं ज़ोतां की तै तेनकेरो फेस्लो केरेल्हो; दे लुशी केरेल्हो फिरी भी ज़ेइस अबने आदम एज्जेल्हो त कुन धरती पड़ विश्वास मेल्हेलो ।
\v 9 यिशुए किछ एरहे लोकन अक बार शुनाइ; की ज़ेंना अपनों आप बड़ो धर्मी बुझ़तै थीये दे होरन किछ न थीये बुझ़तै।
\v 10 दोई मेंनु दुवा करने प्राथना भवने मां जे; अक फ्रिसी थू दे होरो धड़त (टेक्स) घिंने बालो थू ।
\v 11 फ्रीसे खड़े भोइतां अपने दिले मां एह दुवा की; की एह परमेशर आंवं तेरु शुक्र केरतां की आंवं होरी मेंनु केरो ज़ेरहो नेहीं; ज़ेंना लुंड लफंगे बदमाशान दे इस धड़त घिंने बालेरो ज़ेरहो भी नेहीं ।
\v 12 आंवं हफ्ते मां दुई बार ब्रत रखतां दे एपनी कमेइयारो दशावं हिस्सो परमेशरे जो देतां ।
\v 13 पन तै फ्रिसी धड़त घिंने बालो ज़ै दुर खड़खड़ो थू; तेनी एतरू भी न केरी बटु की उबरू तक्के; बलके छाती कुटतां ज़ोंने लगो की एह परमेशर मीं पैपी पड़ रहेंम केर ।
\v 14 आंवं तुसन सेंहीं ज़ोतां की; एह मेंनु तेस होरी केरां रोड़ो निस्तां अपने घरे जो जेव; किजोकी ज़ै कोई अपनों आप बडो बनाल्हो तै निक्ड़ो बनाव गाल्हो दे ज़ै अपनों आप निक्ड़ो बनाल्हो तै बडो बनाव गाहेलो ।
\v 15 फिरी किछ लोक निक्के मठ्ठन यीशु क आहंनें लगे ताके यीशु तेन पड़ दुवा केरे; चेलेंइं तेन लांहूं त तेना धमके दे ठाकू।
\v 16 पन यीशुएं मठ्ठां एपु क कुजां दे चेलन सेंहीं ज़ोंवं; मठ्ठां मीं क एजने देथ एन न ठाका; किजोकी परमेशरेरी बादशाही एरां ज़ेरां केरीए ।
\v 17 आंवं तुसन सेंहीं सच़ज़ोतां की; ज़ै कोई परमेशरेरी बादशाही मां गहंनेरे लेइ अपनों आप निके बचन बराबर न बनाए तां तगर परमेशरेरी बादशाही मां दाखल न भोई सखे।
\v 18 कंचे युहुदी सरदारे यिशुए पुछ़छ़ु; एह रोड़े गुरु; आंवं कुन केरीं की लेंमी उमरारो बारस बेनी सख्तां ।
\v 19 यिशुए जुवाब दितो; तु मींजो रोड़ो कीजो ज़ोतां; रोड़ो त सिर्फ अक्के परमेशरे ।
\v 20 तु ऐना हुक्म ज़ांनतां की बदमाशी नेहीं केरनी खुन नेहीं केरनों च़ौरी नेहीं केरनी झुठी शाहात नेहीं देंनी दे अपने आम्मा बाजी केरी ईज़त केरनी ।
\v 21 तेनी ज़ोंवं एन सेभी गल्लंन पड़ आंवं निकड़ारेरू देंतु आम्ल केरतो राहोरोंइं ।
\v 22 ज़ेखन यिशुए एन शुनु त तेनी ज़ोंवं; एक्की गल्ली पड़ आम्ल केरनु राहेरुए; आपनु सभ किछ बेच़ी छ़ड दे तै पैंइंसो गरीबन बेंटतां दे तीं सुर्गे मां दोवलत मेल्ह्ननीएं फिरी एइतां  मीं पत्ती च़ल।
\v 23 एह गल शुनतां तै बड़ो उदास भोई जेव; किजोकी तै बड़ो आमीर थू ।
\v 24 यिशुए तेस हेरतां ज़ोंवं; आमीरां केरू परमेशरेरी बादशाही मां दाखल भोंनु केतरू आसुख्तुए।
\v 25 ऊंटेरु सुलरे नाकेमांमेंहीं निस्नु सुख्तुए; आमिरेरे परमेशरेरी बादशाही मां दाखल भोंने केरां ।
\v 26 ज़ेंनेइं एह गल शुनी त तेना पुछ़ने लगे; फिरी क्सेरी मुखती भोई सख्चे ।
\v 27 यिशुए जुवाब दितो; ज़ै गल मेंनु करेलेइ आसुख्तीए तै परमेशरे लेइ सूखतीए।
\v 28 पतरसे यीशू सेंहीं ज़ोंवं; हेर आसां त सभ किछ छ़ैडतां तीं पत्ती च़ालौरेंम ।
\v 29 यिशुए तेन सेंहीं ज़ोंवं; आंवं तुसन ज़ोतां; की एरहो कोई नेहीं की ज़ेंनी परमेशरी बादशाहीयरे लेइ अपनु घर बार दे कोंन्श दे हाज बोव ते बाल बचे शारोरे भोंन ।
\v 30 दे तेस  इस दुनियाई मां जादे न मेल्हे; दे  एजने बाली दुनियाई मां हंमेशारी ज़िंदगीए ।
\v 31 यिशुए बहारे चेले एपुसेंहीं साथी निये दे तेन ज़ोंने लगो; हेरा आस युरोश्ल्मे जो च़लौरेम दे नेबेंइं ज़ैन किछ अबने आद्मेरे बारे मां लिखेरुए तेन पुरु भोलु ।
\v 32 तै गेर युहुदी केरे हथे देंनोंएं; दे तेसेरो मज़ाक बनानोंएं दे तेसेरी बेज़ती केरनीएं दे तेसेरे तुतरे पड़ थुकनुएं ।
\v 33 तेस कोड़े मारेल्हे दे तेस मैरी छ़ाडेले पन तै ट्लेंइंयांवं दिहाड़े फिरी ज़िंतो भोलो ।
\v 34 तेंनेंइं एह गल न सेंमझ़ी बटी; दे यिशुएरी एस ग्ल्लारो मतलब तेन केरां छ़ापोरो राहु ।
\v 35 दे एरहु भूं की ज़ेखन तै यरीहो एरे नेड़े पुज़े त; अक कंनों मेंनु बतरे ड्लेखी बिशोरो पैंइंसे मगतो थू ।
\v 36 ज़ेखन तेनी हछे मेंनु केरी छ़ैड़ शुनी त तै पुछ़ने लगो; की एन कुन लोरुए भोंने ।
\v 37 लोकेंइं ज़ोंवं; की यीशु नासरी कोस्कोई च़लरोए ।
\v 38 तै चिंडां मैरतां ज़ोंने लगो; हे यीशु नासरी अबन दावद मीं पड़ रहेंम केर।
\v 39 यीशु सेंहीं साथी च़लने बाले लोक तेस कंने मेंनु धमकाने लगे; की च़ुप रह; पन तै मना जादे ज़ोरे ज़ोरे चिंडां मैरतां ज़ोंने लगो; हे यीशु नासरी अबन दावद मीं पड़ रहेंम केर ।
\v 40 यिशुए खेड़ोइतां ज़ोंवं एस मींका अहंना; ज़े खन तै तेसका आव त यिशुए तेस पुछ़ु ।
\v 41 ज़ो आंवं तेरेलेइ कुन केरीं; तेनी कंने मेंने ज़ोंवं एह परमेशर आंवं चातांइं  की एपनी एछ़ैंइं सेंहीं लेही बेटीं ।
\v 42 यिशुए तेस्सेंहीं ज़ोंवं; रोड़ो भो गा तेरे विश्वासे तु बाझ़ैवरोस ।
\c 19
\v 1 यीशु यरहोए मांमेंहीं निस्तां च़ालौरे थी ये।
\v 2 तेड़ी अक मैनू थू ज़ेसरू नोंवं ज़्केइ थुं; तै धड़त घिंने बालां केरो आफसर थू दे बड़ो आमीर थू।
\v 3 तैस यीशु हेरनेरो चाव थू; पन तैसेरू कद छोटू थू, तांएं तै हछे मैन्न मेहेरां लेही न थू बटतो।
\v 4 तेल्हेरलेइ तै देव्ड़तां अग़र जेव; दे गोलरेरे बूटे उबरो गुस्सो; किजोकी ज़ेखन यीशु एज्जे त तै तेस रोड़े च़ारेहे लेई बटे ।
\v 5 ज़ेखन यीशु तेस ठेरी पुज़े त तेनेइं उबरू तेकतां ज़ोंवं; ज़्केइ लुशी उन्ढो ओस किजोकी अज़ मीं तेरे घरे ट्लांनच़ारेइ एजनुएं ।
\v 6 ज़्केइ तेखने ऊनढ़ौ ओसो; दे यीशु बेड़ी ख़ुशी सेहीं अपने घरे न्हिये ।
\v 7 इ हेरताँ सब लोक ज़ोने लाए, तै त अक पापी मैनू इन ज़ै आवरो ए|
\v 8 ज़क्कई खड़ो भोइतां प्रभु सीं ज़ोने लव; हे प्रभु; तक अव्वं अपनी आधी जैइदाद कंगालन देताई, अगर केन्चेरू किछ खाव्रू भोए त तैस च़ेवर हिसे वापस  देइलो|
\v 9 तैखन यीशु ए तैस सीं ज़ोवं; अज़ इस घरे मां मुखती आई, ऐलहेरे लेई इन भी अक इब्राहीम एरू अक मठ्ठू ए|
\v 10 किजो कि मैनेरू मठ्ठू हेरोरेन तोपने ते मुखती देने आवरो ए|
\v 11 ज़ेखन लोक यिशुएरी गल्लां शुन्ने लागोरे थीये त तेनी तेन अक बार शुनाइ ; किजोकी तेना युरोशल्मेरे नेड़े पुज़ोरे थीये; दे लोकां केरो अंदाज़ो थू की परमेशरेरी बादशाही लुशी एजनीहें ।
\v 12 तेनी ज़ोंवं अक बड़ो आमीर मैनू होरी मुल्खे मां गाहे; ताके तेस मुल्खेरो मेंत्रो ओहुदो घीनतां वापस एजे ।
\v 13 तेनी अपने सेवादारन मरां दश ज़ांने कुजाए; दे तेन दश अशरेफी देइतां ज़ोंवं ; मेरे वापस एजने तगर इस पैंइंसे सेंहीं कारोबार केराथ ।
\v 14 पन तैस ठैरे लोक  तैस सीं नफरत केरते थीये; तेनेइं पतोरां तैस जो समाद भेज़ो की आस न चाहम की एहमैनू ऐसन पड़ हुकोमत केरे।
\v 15 ज़ेखंन तै हुकुमतरो ओहुदो हासल केरतां वापस आव त तेनी अपने सेवादार जो समाद भेज़ो की ज़ैन तैनी कारोबारेरे लेइ पैंइंसे दितोरे थीये ताके सेभी केरो पतो केरे की केनी केतरू क्मेवरुए ।
\v 16 पेहिले मैनू एइतां ज़ोंवं; एह परमेशर मीं तेरी दश अशरेफेंइं सीं दश होरी कमेइ ।
\v 17 तैनी तैस सीं ज़ोंवं; तीं दश अशरेफेंइं सेंहीं इमेन्देरी सेंहीं कम कियों गह तीं दश शहरन पड़ अख्तीयार दीतु गहते ।
\v 18 दुइयांवं मैने एइतां ज़ोंवं; एह मालिक मीं तेरी पांच़ अशरेफेंइं सेंहीं पांच़ होरी कमेइ।
\v 19 तेनी तीस सीं भी ज़ोंवं; तीं भी पांच़ शहरन पड़ अख्तीयार दीतु गहते ।
\v 20 तैखन एक्की मेंने एइतां ज़ोंवं; इही राही तेरी अशरफ़ी; मीं ऐह रूमाले मां बेंधतां रखोरी थी।
\v 21 किजोकी तु सख्त मैनुस दे आंवं तीं केरां डरतो थू; किजोकी तु तेह चीज़ ज़ै तीं न भोए रखोरी तु तेस भी नेहेतस, दे ज़ेन न भोए बेवरू तु तैन भी लुनतस ।
\v 22 तैने तैस सीं ज़ोंवं; ऐह निकमो मैना; आंवं तेरी गालेंइं सीं तींएं मुर्ज़म बनातांइं; ज़द तीं पत्तो थू की आंवं बड़ो सख्त मैनूई, ते ज़ै चीज़ मीं नईं रखोरी आंवं तैस भी सलतां; दे ज़ैन नेईं बेवरू आंवं तैन भी लुनतां ।
\v 23 फिरी तीं मेरे रुपेइए केन्ची की किजो नेईं रखोरे; ताके आंवं वापस एइतांतैस करां सुदे समेत उसुल केरेथो ।
\v 24 तैखन तैनी तैन सीं ज़ोंवं; ज़ैना तैड़ी खड़खड़े थीये; एस्केरां एह अशरफ़ी ऐनता उस देथ ज़ेस कां दश अशरफीन।
\v 25 तेना ज़ोंने लगे; एह परमेशर एसका पेहिली दश अशरेफीन ।
\v 26 तैने तैन जुवाब दितो; आंवं तुसन सीं ज़ोतां की ज़ैस केन्ची किछ भोलु तैस होरु भी दीतु गाल्हू; दे ज़ेसका किछ न भोलु तैस केरां तेन भी नीवं गाल्हू ।
\v 27 पन मेरे इन दुश्मन ज़ेंना मीं न थीये सुखाते की एह ऐसन पड़ हुकुमत केरे; एन इरहां अहंना, दे मेरे सामने एन मैरी छ़ड्डा ।
\v 28 ऐना गल्लां ज़ोइतां यीशु आगरों निसे की युरोश्ल्में मां पुज़ी गांम।
\v 29 ज़ैखन तैना ज़ेतुनेरे पहाड़े बेत फ्गे ते बेतईना मां पुज़े त यिशुए दुई चेले एन ज़ोइतां  अग्रों भेज़े ।
\v 30 तुस सामने उस ड्लोंवें मां गाथ; दे तैड़ी तुसन अक गेधरो बचो बन्धोरो मैल्लनो ए ज़ै पड़ अज़ तगर कोई नेईं च़ड़रो तैस खोलतां इरहां आना।
\v 31 दे अगर कोई तुसन पुछ़ेलो की तुस एस किजो लोरेथ खोलने त तुस ज़ोइयाथ की प्रभु ऐ सेरी ज़रुरते।
\v 32 आग्रोंहूँ गाने बाले चेलेंइं तैने किंयु ज़ैन यिशुए तैन ज़ेवरु थुं ।
\v 33 ज़ैखन तैना गेधरो बचो खोलने लगोरे थीये; त तेसेरे मालक तैन पुछ़ने लगे तुस एस बचे किजो लोरेथ खोलने ।
\v 34 तैनेईं जुवाब दितो; प्रभु ए ऐसेरी ज़रुरते ।
\v 35 तैनेई तै बचो खोलतां यीशु क आनो; दे तैस पड़ अपना लिगड़ां छ़ेडतां यीशु तै पड़ च़ेड़तां च़ले ।
\v 36 ज़ैखन तैना च़लोरे थीये त लोकेंइं बत्ती मांमेंहीं कमलां बछ़ेइतां छ़ाडोरां थीयां।
\v 37 ज़ैखनतै तैस ठैरी नेड़े पुज़े त ज़ैठां बत ज़ैतूने पड़रां ऊँढी गाती तैैड़ी सारे चेलेंइं एह तमाशो हेरतां, दे ख़ुशी भोइतां परमेशरी तारीफ केरने लगे की।
\v 38 मुबारके तै बादशहा ज़ै परमेशरे नव्वें सीं एइते; सुर्गे मां चेन ते अम्बरे मां मेंमहा भोए ।
\v 39 तैन मैन्न किछ फ्रिसी भी थीये; तैना यीशु सीं ज़ोने लगे; हे गुरु अपने चेलन ज़ो की च़ूप केरन ।
\v 40 यिशुए तैन जुवाब दितो; आंवं तुसन ज़ोतां की अगर ऐना की च़ूप केरन; त इना घोड़ चिन्डा मारेलो ।
\v 41 युरोश्लमें मां पुज़तां यीशु युरोश्ल्मेंरो हाल हेरतां तैस लेरां छुटी ।
\v 42 तै ज़ोंने लगो; कुन रोड़ू भोथू, तु तेइसे तेना रोड़ी गल्लां ज़ांनेथो ; पन तेना हुनी तेरी एछ़न केरां छ़ेपी जेवरिन ।
\v 43 तीं तैना दिहाड़े हेरने पेंनेन; ज़ेईस तेरे दुशमन तेरे च़ैवरे पासना मोरच़ो बेंधतां दे तीं घेरो देइतां तीं पड़ हमल्हो केरेल्हे ।
\v 44 ते तीं त तेरे बचन ज़ैना तीं मां आन, मिती  मां मिलेले, ते तीं मां घोड़े घोड़े पड़ घोड़ बाकी न रालो , किजो कि तीं तै मोको ज़ेइस तीं पड़ रैम भोवरो थू न पिशानो|
\v 45 तेखन तै प्रार्थना भवने मां जेव; ते तैड़ी तै बिपेरंन ते गहकन बेरोंवं कढने शुरू किये।
\v 46 तैने तैन सीं ज़ोवं; की मेरु घर प्रार्थनारू घर भोलू पन तुसेईं त डेकू केरो आडो बनेइतां रखोरोए ।
\v 47 तै रोज़ भवने मां गियान शुनातो थू ;  पन महा यआजकेई ते युहुदी बज़ुर्ग यिशुए मारनेरी कोशिशि मां लागोरे थीये ।
\c 20
\v 1 एक्की दिहाड़े ज़ेखन तै प्राथना भावने मां तालीम लोरो थू देने ; दे तेन अंजील लोरो थू शुनाने त महा याजक, ते मेहेज़बी लोक, ते युहुदी बुज़ुर्ग यीशु क पुज़े।
\v 2 दे तैना ज़ोंने लगे; तु ऐना सैरी गल्लां कसेरे अख्तीयारे सीं केरतस; या तीं ऐह अख्तीयार केंनी दितोरोए ।
\v 3 यिशुए तैन जुवाब दितो; आंवं भी तुसन अक गल पुछ़ताईं मीं ज़ोथ ।
\v 4 युहन्नेरो बप्तिस्मो सुर्गेरी तरफाँ थू की मैनू केरे तरफाँ थू ।
\v 5 तेना एपु मांमेहीं बेस केरने लगे की अगर आस ज़ोंम की आम्ब्रेरी तरफां थू; त तै पुछ़ेलोकी फिरी तुसेंहीं यकीन की नेहीं कियेरू।
\v 6 पन अगर आस ज़ोंम की मैनू केरे तरफाँ थू, त लोकेंइं आस मारनेम;  किजोकी तैना युहन्ने नबी मनते थीये।
\v 7 तैनेईं जुवाब दितो; की आस न ज़ांनम की क्सेरी तरफां थू।
\v 8 यिशुए तैन सीं ज़ोंवं; त आमीं तुसन सेंहीं न ज़ोंइं की ऐना कम्मा कसेरे अख्तीयारे सीं केरतांइं।
\v 9 फिरी यीशु तैन लोकन अक कहानी शुनाने लगो; एक्की मैनू दाछ़ारीबाग लाई;  दे तै ठेकेदारन ठेके पड़ देइतां एपु खरे च़ीरे कोस्कोई दुर प्रदेशे च़ालो जेव ।
\v 10 ज़ेईस दाछ़ा पक्नेरो मोसम आव त तैनी अपनों हिस्सो नेनेरे लेइ अक नोकर भेज़ो; पन तेनेइं तै खुब झ़ूसो कुटो दे खाली वापस भेज़ो ।
\v 11 की फिरी तैनी अक होरो नोकर भेज़ो पन तेनेइं तैसेरी भी बेज़ती की;दे झ़ूस कुट केरतां तै भी खाली वापस भेज़ो।
\v 12 फिरी तैनी अक ट्लेइयांवं होरो नोकर भेज़ो पन तैनेइं तैसेरी भी बेइज़ती की, दे ज़ख्मी केरतां कढौ।
\v 13 तैखन बागारे मालके ज़ोंवं; आंवं अपने मठ्ठे भेज़तांइं शेहिद तैना तेसेरो लिहाज़ केरले।
\v 14 पन ज़ैखन ठेकेदारेंइं तै लाहू त एपु मामेहीं मशोरो केरने लगे; एहे मालके; एजा एस्से मारम ताके जेइदात ईशी भोइगाहे ।
\v 15 तैनेईं तैन मठ्ठु बागी मेरां बेइर केढतां मैरी छ़डडु; तुस सोचा की फिरी बागारे मालके तैन सीं कुन कियेरू भोलु ।
\v 16 तै मालक एइतां तैन मैरी छ़डेलो; दे बाग होरी केरे हवाले केरलो; तैनेइं एन शुनतां ज़ोंवं की परमेशर न केरे ।
\v 17 तैने तैन केरे पासे तेकतां ज़ोंवं; फिरी इन कुने ज़ेंन लिखेरुए की ज़ै घोड़ मिस्त्रेंइं राद्दी कियो तैहे घोड़ कुंनेरो घोड़ भोलो ।
\v 18 ज़ै कोई इस घोड़े पड़ बिछ़ड़ेलौ तैसेरे टुके टुके भोले; दे ज़ैस ऊंढौ एह घोड़ खिरकेलो तैस ऐह पीहितां रखेलो ।
\v 19 धर्म गुरेंइं ते महा याजकेइं तैने तैस ट्लांनेरी कोशिश की; किजोकी तैना बुझ़ीजेवरे थीये की तैनेई ऐह कहावत ऐना केरे बारे मां शुनेवरी थी; पन तैना लोकन केरां डरते थी ये ।
\v 20 तैना लोक यिशुएरी ताकि मां थीये तैनेईं विशवैसी केरे रुपे मां जासुस भेज़े ताके तैसेरी कोई गल ट्लेई सखन; दे फिरी बादशाहेरे कब्ज़े मां देइ देन ।
\v 21 तेंनेइं  यिशुए पुछ़ू; हे गुरु आस ज़ानतम की तु साच़्च़ौस; दे सच़्च़ेईयरी तालीम देतस दे केन्चेरी सहरेंइंत न केरस बलके साच़्च़ी सीं परमेशरेरी बत्तरी तालीम देतस ।
\v 22 कुन आसंन केसरेरे राज़े जो धड़त (टेक्स) देंनी ठीके की गलत ।
\v 23 यिशुए तैन केरू मकड़ बुझ़तां तेन जो ज़ोंवं।
\v 24 मीं अक रुपियो एहेंनतां हेराथ; दे ऐस पड़ क्सेरी शकले ते कसेरू नोंवें ? तैनेईं ज़ोंवं केसरेरी ।
\v 25 यिशुए तैन सीं ज़ोंवं; ज़ै केसरेरो तै केसरे देथ; ते ज़ै परमेशरेरो तै परमेशरे जो देथ ।
\v 26 दे तैना लोकां केरे सामने तैसेरी कोई गल न ट्लेई सखे; बलके तैसेरे जुवाबे सीं तैना हेरान भोइतां च़ुप रेहीजे ।
\v 27 फिरी सुदुकी ज़ैना ज़ोते थीये; की मुवोरे ज़िंते न भोंन दे फिरी किछ यीशु क एइतां पुछ़ने लगे ।
\v 28 हे गुरु आसंन जो मुसेरो हुक्में की अगर केन्चेरो ढ्ला एपनी कोंन्शारे भोंते ओईट्ल मैरी गाहे त तेसेरो ढ्लहा तेस कोंन्शी सेंहीं ड्लहा केरे ताके अपने ढ्लहएरे लेइ ओवलाद पेईदा केरे ।
\v 29 सत ढ्ला थीये पेहिले ढ्ला कियो ते ओईट्ले मेरी जेव ।
\v 30 फिरी होरें तेस्सेंहीं ड्ला कियो ।
\v 31 फिरी तैल्ला पत्ती ट्लेइयांवं तै रखी फिरी एंच़रै सेंहीं साते ज़ांनेइं ड्लहा कियो पन सभ बेओवलाध मैरी जे ।
\v 32 दे आखरकार तै कोंन्श भी मैरी जेई ।
\v 33 कियांमतारे दिहाड़े तै क्सेरी कोंन्श बुझ़ेले किजोकी तै साते ज़ांना केरी कोंन्श बनोरी थी ।
\v 34 यिशुए तेन सेंहीं ज़ोंवं; इस दुनियारे लोकन मां त ड्लहा बनानेरो दस्तुरे ।
\v 35 पन ज़ेंना लोक एजने बेली दुनियारे काबल भोले दे ज़ेंना मुड़दन मेरां ज़िंते भोले तेना  ड्लहा न बनाले ।
\v 36 तेना मरेल्हे भी न्ना ; एल्हेरलेइ की तेना फ़रिश्तां केरे ज़ेरे भोले ; तेना
\v 37 कियांमतरी ओव्लाध बेनतां परमेशरेरी भी ओव्लाध भोले ।
\v 38 दे ज़ेड़ी तगर मुड़दां केरो ज़िंते भोंनेरो हिसाबे; तेंच़रै मुसे नेबें ज़लते झ़ल्लोंवेंरे बारे मां तेंच़रै इशारो कियो; किजोकी तै परमेशर इब्र्हांमेरो परमेशर ईज़हाकेरो परमेशर दे याकुबेरो परमेशर ज़ोइतां फुकारतो थू ।
\v 39 पन परमेशर मुड़दां केरो नेहीं बलके ज़िंतां केरो परमेशरे; किजोकी तेस्का सभ  ज़िंतेंन ।
\v 40 मेहेज़बी लोकन मेरां किछेंइं जुवाब दितो; एह गुरु तीं त बड़ु रोड़ु ज़ोंवं ।
\v 41 फिरी तेनमेरां केंची हिंमत न आई की एस होरु किछ पुछ़म ।
\v 42 फिरी यिशुए तेन सेंहीं ज़ोंवं; फिरी मसही जो दावदेरु मठ्ठु केंच़रै सेंहीं ज़ोतन ।
\v 43 किजोकी दावद त एपु ज़बुरे मां ज़ोते; परमेशरे मेरे परमेशरे सेंहीं ज़ोंवं मेरे देंहींने पासे बिश ।
\v 44 की ज़ां तगर आंवं तेरे दुशमन तेरे पांवंन हेठ न बिशेल्हीं ।
\v 45 दावद त तेस्जो परमेशर ज़ोते; फिरी तेन तेसेरू मठ्ठु केंच़रै भोंवं ।
\v 46 ज़ेखन सभ लोक शुनी राहोरे थीये; त यीशुएं अपने चेलन सेंहीं ज़ोंवं ।
\c 21
\v 1 ठारी ठारी बडे बडे भूंज़ल एजनेन ; दे  काल पैंनोंएं, दे बीमारी फेलनिएं दे बुरी बुरी गल्लां भोंनिन , दे आंम्बरे मां अजीब नशान लेहियोंनेन य  ।
\v 2 तैना अक बड़ी गरीब रंडी कोंन्श लाई ज़ैसां दुई पैंइंसे येनी अक धेलो  च़ाड़ौ ।
\v 3 त्ताल्ही यिशुए ज़ोंवं; आंवं तुसन सीं सच़ ज़ोताईं; की हेक्ली मां दान देंने बालन मरां सेभन केरां जादे इस रेंडी कोंन्शां दान दीतु ।
\v 4 किजोकी तैनेईं त एप्नी तेतरी दोवती मरां सिर्फ़ धगसेरे पैइंसे परमेशरे घरे मां दितेरू थुं; पन ऐस कोंन्शां एपनी गरीब हालती सीं ज़ैन किछ ऐसारे पल्ले थीयों सभ किछ देइ छ़ाडु ।
\v 5 किछ लोक प्राथना भावनेरे ( हेक्लारे ) बारे मां ज़ोंने लोरे थीये; की बड़े माघे घोड़ेंइं सेंहीं  दे  च़ाड़ौरे  पैइंसेंइं सीं बनोरिए; त यिशए ज़ोंवं ।
\v 6 तैना दिहाड़े एजने बालेन  की इना चीज़ां ज़ैना तुस इड़ी लांने लोरेथ की इड़ी घोड़े पड़ घोड़ नेईं रांनों ज़ै बिछ़ड़नों  नेईं ।
\v 7 तैनेंइं यिशु ए पुछ़ू ;  हे गुरु ऐना गल्लां केइस भोंनिन ? दे तैन्केरो दुनियाई मां एजनेरो कुन नशान भोंनोएं ।
\v 8 यिशुए ज़ोंवं ; खबरदार टेपलोईयाथ  नान्ना ; किजोकी  कही लोक मेरे नोवें सीं एजनेन दे तैनेंइं ज़ोंनुएं की आंवें मसही आई, दे मोको भी नेड़े पुज़ोरोए ; तुस तैन पत्ती न गेइयथ ।
\v 9 दे ज़ैखन तुस लड़ेइयरी त उल्झनरी आफुवां शुनेले त डेरथ नन्ना ; किजो की ऐना गल्लां केरू पेइले भोंनु  ज़रुरी ए  पन आज़े खातमों नेईं भोंनों ।
\v 10 तैखन यिशु ए ज़ोंवं;  अक ज़ात होरी ज़ातारे खिलाफ, दे अक बादशहा होरी बादशाहेरे  खिलाफ खड़ो भोंनोंएं ।
\v 11 ठारी ठारी बडे बडे भूंज़ल एजनेन ; दे  काल पैंनोंएं, दे बीमारी फेलनिएं दे बुरी बुरी गल्लां भोंनिन , दे आंम्बरे मां अजीब नशान लेहियोंनेन य  ।
\v 12 ऐना सब गल्लां भोंने करां पेइले तुशे दुशमन तुसन सिर्फ मेरे नोंवेंरे वजैई  सीं  ढपेले दे तुसन सताले, दे प्राथना भावनेरी अदालती मां  हाज़र केरले  जेली मां छ़डालै, दे बादशाहन ते गुवरनरन कां पेश केरेले ।
\v 13 तैखन तुसन मेरी गवाई देंनेरो रोड़ो मोको मैलेलो।
\v 14 पन तुसन कोई ज़रूरत नेईं की पेइले तुस फिकर केरने लगथ की अस कुन ज़ोंमेले ।
\v 15 किजोकी अव्वं तुसन एरी ज़बांन ते अकल देइलो ; की कोई भी मुखालफ तुशे सांमने खड़ो न भोई सखेलो, दे न कोई तुशे खलाफ किछ ज़ोइ सखेलो ।
\v 16 दे तुशे हाज बोव दे रिशतेदार, ते दोसत तुसन सीं बेईमानी केरेले, दे तुसन मरां किछन माराले भी ।
\v 17 दे मेरे नोंवेंरे वजाई सीं सारे लोक तुसन सीं नफरत केरेले ।
\v 18 पन तुशे दोगेरो कोई  बाल बांको न भोलो ।
\v 19 सब किछ झ़ेलतां तुस एपनी जान बच़ैई साखेले ।
\v 20 दे ज़ैईस तुस युरोशलमेरे च़ेवरे पासना फौजेइं सीं घेरेरू लाले त बुझ़ाथ  की एस बेरांन भोंनेरे दिहाड़े नेड़े एवरेंन ।
\v 21 तैस मोके ज़ैना युहुदिये मां भोंन तैना पहाड़े पड़ जो नेशी गांन; दे ज़ैना युरूशलेम ए; मां भोंन त तैना बेइर निसन  दे ज़ैना ड्लोंवंन मां भोंन तैना शहारे मांझो न एजन ।
\v 22 किजोकी ऐना बदलेरे दिहाड़े भोले ; ऐन मां तैन सभ किछ ज़ैन पेइले लिखेरुए;  तैन पुरु भोंनुएं ।
\v 23 तैन कोंन्शंन पड़ अफ्सोसे की ज़ैना तेइस बच्न दूध पियेती भोली ; किजो की धेरती पड़ बड़ी मसीबत एजनिएं दे एस कोंमीं पड़ बड़ी आफत एजनीएं ।
\v 24 तलवार  तैनकेरी  हक़दार भोली दे पस्त भोइतां तैना सेभी कोंमन मां पशेंनोले  दे गेर कोंमां केरे दिहाड़े पुरे भोंने तगर युरोशल्म गेर कोमेंइं  सीं बरबाद भोंतु रालू  ।
\v 25 दिहाड़े चैदैनी ते तारन मां निशांन बांदे भोंनेन, दे धेरती पड़ कोंमन बड़ी तकलीफ़ पुज़नियें  किजोकी सुमुन्द्रेरी  लेहेरां केरी शोरी सीं तैना डेरी गांनेन  ।
\v 26 डररे मारे एजने बेली मिसिबतारो इंतज़ार केरते केरते तैनकेरे होशहुवास उड़ी गांनेन ;  किजोकी आंम्बरेरी ताकत भी हिलीगांनियें ।
\v 27 तैखन लोक इबने आदम बेड़ी कुदरती सीं बिद्लारी मां एइंते लाले ।
\v 28 ज़ैखन ऐना गल्लां भोंनी शुरू भोली; त सीधे खड़े भोइतां उबरू तेकाथ किजोकी तुशी मुखती भोंने बालीए ।
\v 29 तैखन यिशु ए तैन अक बार शुनाइ; तुस फेगेरो बूट ते होरी बुटंन भी हेरताथ  ।
\v 30 ज़ेरी तैस गुडी लेगनी शुरू भोइचन ? त तुस हेरतां बुझ़ताथ की  नेल्हा एवरोए ।
\v 31 ऐन्च़रे तुस ज़ैखन ऐन सभ किछ सच़च़े भोंतु लाले त तुस  बुझ़ेले,  की परमेशरेरी बादशाही नेड़े ऐवरीए ।
\v 32 अव्वं  तुसन सीं सच़ ज़ोतां की ज़ां तगर ऐना गल्लां पुरी न भोंन; ऐस ओव्लाधारो खातमों  न भोलो ।
\v 33 धरती आंम्बर टेली गालू पन मेरी गल्लां कधे न टेलेली ।
\v 34 बस्सा खबरदार भोथ ; कोस्कोई एरू न भोए की तुशो दिल नशेमां मस्त भोइतां इस ज़िंदगारे फिगरे सीं कमज़ोर भोए; ते तैस दिहाड़े तुशे लेइ अक फंधो बने ।
\v 35 किजोकी तै इस धेरती पड़ ज़ेतरे लोकन सेभ्ण पड़ ऐन्च़रे एजनी ए ।
\v 36 बस्सा हर बख्त तियार राथ; देप्रार्थना केरते राथ; ताके तुस ऐन गल्लन करां ज़ैना भोंने बेलीन ; ऐन करां बेच़तां  इबने आदमे कां खड़े भोंनेरे काबल  भोथ ।
\v 37 यीशु रोज़ प्राथना भावने (हेक्ली) मां तालीम देते थीये; दे राती ज़ैतून पहाड़े पड़ रा.ते थीये ।  झ़ेझ़ां  सारे लोक यिशुएरी गल्लां शुनेरे लेइ हेक्ली मां तैसका एइते थीये ।।
\c 22
\v 1 बडी दिहाड़ी ज़ैस्जो ईद ज़ोतन नेड़े एवरी थी ।
\v 2 महा याजक, ते धर्म गुरु मोको तोपने लोरे थीये की युशु केन्च़रे सीं बन्ने लाम किजोकी तैना लोकन करां डरते थीये ।
\v 3 दे शैतान युहुदे मां बेस्सी जेव ;  तैस्जो आस्क्र्युती भी ज़ोते थीये; दे तै यिशु एरे बारे चेलन मां शुमार भोतो थू ।
\v 4 तै  महाम याजकन, ते हेक्लारे पुछ़ने गन्ने लोकन का जेव, दे तैन सीं मुशोरो केरने लगो की केन्च़रे सीं यीशु तैनकेरे हवाले केरोए ।
\v 5 तैना बड़े ख़ुशी भुए, दे तैस पेइंसे देंनेरो वाहिदो कियो ।
\v 6 तैनी तैन्केरी गल मनी, दे मोको तोप्ने लगो की यीशु केन्च़रे सीं तैनकेरे हावाले केरे, दे केन्ची पतो न लगे ।
\v 7 ईद फितरेरी दिहाड़ी नेड़े ऐवरी थी ; ज़ेस्मां फसिअरी हुड़ेरी कुरबांनी देंनी ज़रुरी थी ।
\v 8 यिशु ए पतरस ते युहन्ना ऐन ज़ोइतां भेज़े की गाथ, दे इशे लेइ फ़सहीआरी रोट्टी तियार केरा ।
\v 9 चेलेइ पुछ़ू;  की तु कोड़ी सुखातास की अस तींजो फ़सहीयरी रोट्टी तियार केरम ।
\v 10 यिशु ए तैन जुवाब दितो ; शहारे मां गांते तुसन अक मैनू मैल्लनो ए; ज़ै पैनेरो घड़ो घिंतां च़लरो थू; तैस पत्ती गेइयथ दे ज़ैस घरे मां तै गालो ।
\v 11 तैसेरे मालके सीं ज़ोइयाथ;  की गुरें पुछ़ेरू ए  की ट्लानाँ केरी ठार कोड़ीहे ; ज़ेड़ी अव्वं अपने चेलन सीं साथी फसहीएरी रोट्टी खेई सेखीं ?
\v 12 तै तुसन बाह नेइतां अक बडो कमरो हारलो, ज़ै खुब रोड़े च़ारे स्ज़ेवरो भोंनोए ; तैड़ी ईशे लेइ तियारी केराथ ।
\v 13 तैनेइं तैड़ी गेइतां सब किछ  तेरू लहुं; ज़ेरु तैन ज़ेवरू थुं ; दे तैड़ी ईद फसहीअरी रोट्टी तियार की ।
\v 14 ज़ैखन रोट्टी खांनेरो मोको आव, त यीशु ते तैसेरे चेले च़ूफ़ीरतां बिशोरे थीये ।
\v 15 दे यिशु ए तैन सीं ज़ोंवं ; मेरी एह बड़ी खुवेश थी ; अपनों दुःख झ़ैलनें करां पेइले एक्की बार ईद फसहीएरी रोट्टी अपने चेलन सीं साथी खेइं ।
\v 16 किजोकी अव्वं तुसन सीं ज़ोतां कीअज़ेरां पत्ती तां तगर न किछ खेई सेखीं ज़ां तगर परमेशरी बादशाहीयारु कम पुरु न भोए ।
\v 17 फिरी यीशुएं  कटोरो ट्लातो, दे परमेशरेरू शुक्र केरतां चेलन दितो, दे ज़ोवं ;  हींयांथ, दे एपुममेंइं बंटा ।
\v 18 किजोकी अव्वं तुसन सीं ज़ोतां की अज़ेरां पत्ती दाछ़ारु ऐन पानी फिरी तां तगर न पिएलो ज़ां तगर परमेशरेरी बादशाही न एजे ।
\v 19 फिरी यिशु ए रोट्टी ट्लाती, दे परमेशरेरू शुक्र केरतां ट्लाओड़ी, दे तेसेरे टुके ब्नेइतां अपने चेलन एन ज़ोइतां दिती;  की ईही मेरी जांने ज़ै तुशे लेइ अव्वं देताइं; दे तुस भी मेरी याद गेरारे लेइ एन्ने केरते रेहियाथ ।
\v 20 ऐन्च़रे रोट्टी खानेरे बाद तैनी कटोरो ट्लालो, दे चेलन दितो दे ज़ोवं की इ ए कटोरो मेरो, तै खुने ज़ै तुशे लेइ दितोरोए ;  नोंवों  एहेदे ।
\v 21 पन हेरा मीं ट्लाउवाने बालेरो हथ मेरे तुतरे अग्रे ।
\v 22 किजो कि इबने आदम तुहुनी च़लोरोस ज़न्च़रेच़रे की तैसेरे लेइ पेइले ऐन पक्कु भेवरु ए पन तैस मैनू पड़ अफ्सोसे ज़ेसेरे हथेइं तै ग्रिफ्तार भोए  ।
\v 23 ऐन शुनतां तैना एपु मामेंइं पुछ़ने लगे; ऐसन मां एरो ज़ेरो कौने?  ज़ै ऐन कम केरेलो |
\v 24 तैन ऐस गल्ली पड़ एपुमामेइं बेस भोई की, ऐसन मां कौन बडोए ।
\v 25 यिशुए तैन सीं ज़ोंवं;  होरी कोंमन पड़ तैनकेरे बादशहा हुकुमत केरतन, दे ज़ैना तैनकेरे आवलादारन तैन्जो आफसर ज़ोतन ।
\v 26 पन तुस एरे नेईं भोंने ;  तुसन मां ज़ै बडोए तै निकड़ेरे बराबर बने, दे ज़ै  हाकमें तै सेवकेरे बराबर बने ।
\v 27 किजोकी बडो कौन ए?  ज़ै तैसका बिशोरो ए; या ज़ै तैसेरो चेलोए ? कुन तै तैसका नेईं बिशोरो पन अव्वं त तुसन मां अक चेलेरे बराबरोई ।
\v 28 पन तुस तैनाथ ज़ैना मेरी अज़मेइशरे मोके बराबर मीं सीं साथी रहतथ ।
\v 29 ज़ैन्च़रे बाजीं मीं अक हुकुमत दितोरी ए; अव्वं भी तुसन अक हुकुमत देताइं ।
\v 30 ताके तुस मेरी हुकुमती मां  मीं सीं साथी बिशतां खाथ पिथ बलके बड बडे शाही तखतन पड़ बिशतां इस्राइलेरे बहरे कबीलां केरी आदालत केरले ।
\v 31 शमोन, शमोन ,शेताने थर थराते इजाज़त मगीनी चाई की एन गेंहूं केरे ज़ेरे छ़ेटीं ।
\v 32 पन मीं तेरे लेइ प्रार्थना की तेरो विश्वास न बिगड़े; दे ज़ैखन तु तोबा केरी गास; त अपने ढ्लाआँ, केरो विशवास भी मज़बूत केरां  ।
\v 33 पतरसे यीशु सीं ज़ोंवं ;हे परमेशर तीं सीं अव्वं केद भोंने बलके मरनेरे  लेइ भी तियारांइं ।
\v 34 पन यीशु ए ज़ोंवं; हे पतरस आंवं तीं सेंहीं ज़ोतां की अज़ कुकड़ बांक देंने करां पेइले तु मेरो ट्लाई बार इनकार केरेलो; की आंवं एस ज़ेंनी  नन्ना ।
\v 35 तैसेरां बाद यिशु ए तैस पुछ़ू की ज़ेइस मीं तुस बगेर बेटुवे; ते बगेर जुटी, दे थेले बगेर भेज़ोरे थीये ; त तुस केन्ची चिज़ारे मोताज राहोरे थीये ; तैनेइं ज़ोंवं केन्ची चिज़ारे  नेईं ।
\v 36 यिशुए तैन सेंहीं ज़ोंवं ; पन हुनी ज़ैसका बेटवो भोए; तै साथी रखे दे ऐन्च़रे ज़ैसका थेलड़ी भी, दे ज़ैसका तलवार न भोए तै अपना लिग़ड़ां बेच़तां भी तलवार घिंने ।
\v 37 किजोकी  आंवं तुसन सीं ज़ोतां की ई ए गल्ल, ज़ै लिखी जेवरिए ; की तै बदकारन मां शुमार कियो जेव तैसेरू मेरे हेकमां पुरु भोंनु ठीक थुं; ऐलहेरे लेइ मेरे बारे मां लिखोरी गल्लां पुरी भोंने बेलिन ।
\v 38 तैनेईं ज़ोंवं; हे प्रभु हेर ईड़ी दुई तलवारन;  तैनी तैन सेहीं ज़ोवं; बेड़ीन ।
\v 39 फिरी तै बेइर निसो, दे ज़ैन्च़रे तैसेरो दस्तुर थू; तै ज़ेतुन पहाड़े पड़ जो च़ालो जेव; दे तैसेरे चेले भी तैस सीं साथी तैरां च़ले जे ।
\v 40 तैस ठैरी पुज़तां तैनी तैन सेंहीं ज़ोवं; प्रार्थना केरा ताके तुस अज़मेइशी मां न राथ ।
\v 41 दे यीशु तैन करां थोड़े ज़ेरे अगर जे; दे ज़ैधंन पड़ खेड़ोइतां प्रार्थना केरने लगे ।
\v 42 हे बाजी अगर तेरी मरज़ी भो ए; त ई कटोरो मीं करां दुर केर; पन फिरी भी मेरी मर्ज़ी पुरी न भोए, बलके तेरी मर्ज़ी पुरी भोए ।
\v 43 तैखन तैनी अमबरेरां अक फरिश्तो लाहू; ज़ै तैस शक्ती देतो थीयो ।
\v 44 दे तै  निरकेबली जगाई  परेशान भोइतां होरी जादे दिले सीं प्रार्थना केरने लगो; दे तैसेरो (परसो) पासिंनो बुझ़ा की खुनेरे बडे बडे तेपु तल्ले झ़ड़ते थीये ।
\v 45 प्रार्थना केरनेरे बाद यीशु अपने चेलन कां वापस आव;  दे तैना गमेंरे मारे झ़ूलोरे मैल्ले।
\v 46 यिशु ए तैन सेंहीं ज़ोवं; तुस कीजो झ़ूलोरेथ उठा दे प्रार्थना केरा; ताके अज़मेइशी मां न राथ ।
\v 47 हेजु यीशु ऐह गल्ल ज़ोंने लोरो थुओ; त मैनू केरो अक जथो तैड़ी पुज़ो; दे बारन मरां अक ज़ेसेरू नोंवं युहुदा थुं; तैन सीं अगरी अगरी थू;  दे तै यीशु फूंमड़ी देने आगर आव ।
\v 48 पन यिशु ए तैस सेंहीं ज़ोंवं ; युहुदा कुन तु एक्की फूंमड़ी सेंहीं मीं  ट्लाउवातास ।
\v 49 ज़ैखन यिशु एरे सेथेइं ऐह हिसाब किताब हीरो त तैनेंइं ज़ोंवं ;  हे प्रभु कुन अस तलवार च़लांम ।
\v 50 दे तैन मरां एक्कें नोकरें महा याजकेरे नोकरे तलवारां बाई; दे तैसेरो देइनो कन उडाव ।
\v 51 पन यिशुए जुवाब दितो; बस्सा बड़ु भोई जेवं; दे यिशु ए तैसेरो कने तैखने हथ लेइतां बझ़ाव ।
\v 52 तैखन यिशु ए महा याजकन, ते हेकलारे सिपाही; ते बुज़ुर्ग ज़ैना तैस गरिफ्तार केरने आवरे थीये; तैनजो ज़ोवं;  तुस कुन तलवारां ते डंडे घिन्तां डेकू ट्लाने एवरेथ ।
\v 53 जे़ईस आंवं तुसन सेंहीं साथी हेक्ली मां भोतो थू ;  त तुसेंहीं मीं सेंहीं हथ न लाव पन इही त तुशे अंधरेरे मोकेरो अख्तियारे ।
\v 54 ज़ैखन तैनेइं यीशु ट्लाव; दे तैस तैठां नेइतां महाँ याजकाँ केरे घरे नियो ; पतरस भी पतपति बल्ले बल्ले तैराँ जेव ।
\v 55 तैनेंइं अंगंने मां अग बालोरी थी; दे सब बिशतां अग तपने लोरे थीये ; दे पतरस भी तैन मां थुओ ।
\v 56 दे अक कोंन्श अगी काँ बिशोरी तकने लोरी थी ; दे पतरसेरां तेकतां ज़ोंने लगी;  की ई भी तेस सेहीं साथी थू ।
\v 57 पन पतरसे इनकार केरतां ज़ोवं ; हे कोंन्शे अव्वं ऐस न ज़ैनी ऐह कोंने ।
\v 58 थोड़ी सेइतरां पत्ती होरें एक्कें पतरसेरां तैकतां ज़ोवं ; तु भी तैन्ने मरास ; पतरसे ज़ोवं न आंवं नेईं ।
\v 59 कोई एक्की घेन्टेरे बाद केन्चे होरे बड़े यकीने सेंहीं ज़ोंवं ; ई मैनू पक्को तैस सीं साथी थू ; किजोकी ऐह भी ग्लीलि ए ।
\v 60 पन पतरसे इनकार केरतां ज़ोवं ; आंवं ऐस न ज़ैनी, तु कुन ज़ोतां ; हेजु पतरस ऐह गल्ल ज़ोंने लोरो थुओ त कुकड़े बांक दिती ।
\v 61 दे परमेशरे फिरतां पतरसेरे पासे तकु ; दे पतरसे परमेशरी गल याद आई ज़ै तेनी पतरसे सेंहीं ज़ेवरी थी; की अज़ कुकड़ बांक देंने करां पेइले तु मेरो ट्लाई बार इनकार केरेलो ।
\v 62 दे पतरस बेइर गेइतां ज़ोरे ज़ोरे लेरां देंने लगो ।
\v 63 ज़ैने मैंनेइं यीशु अपने कब्ज़े मां कियोरो थू ; तैना तैसेरी हासी बनाते थीये दे कने तैस बहते थीये ।
\v 64 तैना यिशु एरी एछ़न पड़ पट्टी बेन्धतां  बाते थीये; दे पुछ़ते थीये ; ज़ो केनी बाहोरिए ।
\v 65 दे तैनेइं तैसेरे खिलाफ बेड़ी बुरी बुरी गल्लां भी ज़ोई ।
\v 66 झ़ेझ़ां कोंमारे बुज़ुर्ग, ते महा याजक, ते धर्म गुरु यिशु ए एपनी अदालत  आलिया मां एनतां ।
\v 67 ज़ोंने लगे ;  अगर तु मसहीअस त ज़ो ; यिशु ए तैन सेहीं ज़ोवं ; अगर अव्वं तुसन ज़ोइं भी त तुस मेरु यकींन न केरेले ।
\v 68 दे अगर आंवं तुसन पुछ़इं त तुस जुवाबे न देले ।
\v 69 पन अज़ेरां बाद इबने आदम ; परमेशरे देइने पासे बिशोरो लाले।
\v 70 ऐस गल्ली पड़ तैना सभ ज़ोंने लगे; तु परमेशरेरू मठ्ठुस? यिशु ए जुवाब दितो; तुस एपु  मींजो ज़ोतथ की तुअस । तैनेंइं ज़ोंवं ; हुनी ऐसन होरी शहद्तारी कुन ज़रुरी ए? किजोकी ऐसेईं एसेरी ज़बाना शुंनेरुए ।।
\c 23
\v 1 तैखन तैना सभ तैठां उठे, ते यीशु पिलातुसे क घिंनतां जे ।
\v 2 दे तैसजो एन ज़ोइतां एह इलज़ाम लांने लगे ; की ऐसेंहीं ऐह ईशे लोकन बगाड़ते दे कैसर बादशाहे जो धडत (टेक्स) देंनेरे लेइ ठाकते ; दे अपने आपे जो मसही ज़ोते ।
\v 3 तैखन पिलातुसे यिशुए पुछ़ु ; तु युहुदी केरो बाद्शाहास ? यिशुए तैस जुवाब दितो ; तीं एपु ज़ोंवं त ।
\v 4 पिलातुसे महा याकन, ते लोकन सेंहीं ज़ोवं ; की आंवं एस मैनू मां कोई कुसुर न लेई  ।
\v 5 पन तैना बड़े घमन्डे सेंहीं ज़ोंने लगे ; तै युहुदियेरां गलिले मरां देंतो इड़ी तगर लोकन श्खाल्तो थू दे भड़कातो थू ।
\v 6 ज़ैखन पिलातुसे ऐन शुनु,  त तैनी पुछ़ू ; कुन ऐह मैनू गलीली ए ?
\v 7 दे ज़ेरो तैस पत्तो लगो की, ऐह हिरोदेसेरी रियास्त्तारो राने बालो ए ; त तै हिरोदेसे केझो भेज़ो ; किजोकी तेईस तेभी युरोश्लामे मां थू ।
\v 8 ज़ैखन हिरोदेसे यीशु लाऊ त बड़ो ख़ुशी भुओ;  किजोकी तैस च़रोकनी देतीं यीशु हेरनेरी खुवईश थी ; दे तैनी तैसेरे बारे मां बेड़ी गल्लां शुनोरी थी ; दे तैस बड़ी उमीद थी की यिशुएरू कोई खास कम हेरी ।
\v 9 तैनी यिशु ए बड़ु किछ पुछ़ू ; पन यिशु ए तैस कोई जुवाब न दितो ।
\v 10 पन धर्म गुरु ते महा याजेईं, दे बड़े बड़े आलम बड़े ज़ोरे शोरे सेंहीं यीशु पड़ इल्ज़ाम लांने लगे ।
\v 11 तैखन हिरोदेसे भी अपने सेथन सेंहीं मीलतां यिशुएरी बेज़ती की दे तैसेरी हासी बनाई ; फिरी तैस अक चमकतो कुर्तो लुवेइतां पिलातुसे केझो वापस भेज़ो ।
\v 12 तैसे दिहेड़ी पिलातुस त हिरोदेस एकेकेरे दोसत बेनी जे ;  हालां की पेइले तेन एकेकी सेंहीं दुशमनी थी ।
\v 13 तैखन हिरोदेसें महा याजकेईं, ते हाकम दे होरे लोक अकोठे किये ।
\v 14 दे तैन सेंहीं ज़ोंवं; तुसेइं ऐह मैनू मींका एन ज़ोंतो आनरोए की ऐह लोकन शखालते; दे मिंमीं एसेरी पुछ़ गन की पन ज़ेस जुर्मेरो अल्ज़ाम तुस एस पड़ लातथ ; आंवं तेल्हेरो एस मां कोई कुसुर न लेंहीं ।
\v 15 दे न हिरोदेसें ; ज़ैनी ऐह ऐसन का भेज़ोरोए; हेरा ऐसन मां  एरू कोई सुबुत ब्रामत न भोंवं ; ज़ैस सेंहीं ऐह कतल केरो गा ए।
\v 16 तैल्लहेरे लेइ आंवं ऐस कुटेइतां छ़ैडी देतां ।
\v 17 तेईस ज़रुरी थुं की ; मुर्ज़मन मरां यीशु  अक हथरां छ़डन ।
\v 18 तैना सारे चिंडां लगे मारने ; की एस मैनू सज़ा देथ; दे  ब्राबे इशे लेइ हथरां छ़डा ।
\v 19 बराबो शहारे मां गड़बड़ी ते कतलेरे बारे मां पाबंद थू ।
\v 20 पिलातुसे यीशु  हथरां छ़डनेरे इरादे सेंही तैस दुबारू पुछ़ू ।
\v 21 पन तेना चिंडां लगे मारने ; की तु एस स्लेब दे स्लेब दे।
\v 22 तैखन पिलातुसे तैन ट्लाईयांवं फेरे फिरी ज़ोंवं; कीजो अखर ऐनी कुन जुर्म कियोरो ए? हेरा ऐसमां एरू कोई सुबुत ब्रामत न भोंव ; की ऐस सज़ा मोवतारो हक़दार भोए ; तैलहेरे लेइ आंवं ऐस कुटेइतां छ़ैडी देतां ।
\v 23 पन तैना चिंडां मैरी मैरी ज़ोंने लगे ; की ऐह फेंसी पड़ च़ाड़ोरो लोड़ते; दे तैनकेरी  चिंडां मैररी एहेरी न लोड़न जेवरी ।
\v 24 बस्सा पिलातुसे तैन केरी दरख्वासारे मुताबक मोवतरी सज़ारो हुक्म दितो ।
\v 25 दे ज़ै मैनू हुकुम्तारे खलाफ दे खुनेरे जुरमें मां केद थू ; दे ज़ैस हथरां छ़डनेरे लेइ तैनेंइं दरखुवास कियोरी थी; तै हथरां छ़डौ; पन यीशु तैन केरी मेर्ज़ी सेंहीं सीपेही केरे हवाले कियो ।
\v 26 ज़ैखन तैना यीशु नेइतां च़लोरे थीये; त तैनेइं शुमुंन कुरेंनी ज़ै एकी ड्लावेंरां एवरो थू ; ट्लाज्ञतो, दे सलीब तैसका छ़ुंने जो दिती ; की तु यीशु पत्ती च़ल ।
\v 27 दे बड़े लोक तैस पत्ती च़लोरे थीये ; दे किछ कोंन्शां भी थी ; ज़ैना यिशु एरे लेइ शोग बनेती थी ।
\v 28 यीशु ए तैन केरे पासे मुड़तां ज़ोंवं ;हे यरूशलेम एरे कुइयाव ; मेरे लेइ लेरां न देथ, बल्के अपने मठ्ठां केरेलेइ लेरां देथ ।
\v 29 किजोकी तैना दिहाड़े एजने बालेंन ; ज़ैखन तुसां ऐन ज़ोली की ; मुबारकान तैना कोंन्शां ज़ैन केरी गर्भ बचन केरां खाली ए कने ज़ैन केरे च़ुच़ेंइं दूध नेहीं पियेवरू ।
\v 30 तेखन तेना पहाड़न सेंहीं ज़ोल्ही ; आसंन उंढे बिछ़ड़ा दे कुढन जो की आसंन छ़पाथ ।
\v 31 किजोकी ज़ेखन बुटो निलोए ; त दे ऐना सभ किछ केरने लोरेंन ;दे ज़ेखंन शुकेल्हो त तेना कुन न केरेल्हे ।
\v 32 दुई मुर्ज़म होरे भी थीये ; ज़ैना यीशु सेंहीं साथी च़लोवरे थीये ; ताके तैन भी कतल भोई गांन ।
\v 33 ज़ैखन तैना तैस ठेरी पुज़े ; ज़ैड़ी जो कलवारी ज़ोतन तैड़ी यीशु ए सलीबरी मौत दिती; दे तैन दुई मुर्ज़मन भी एक्की यिशु एरे देइने पासे, ते होरी बांएं पासे ।
\v 34 यिशुए ज़ोवं; हे बाजी ऐन माफ़ केरां ; ऐना न ज़ांनन की असां कुन लोरेम केरने ; दे तैनेंइं तैसेरे लिगड़ां केरू शर्त रेखतां एपुमांमेंहीं बंटा ।
\v 35 लोक खड़खड़े ऐन सभ किछ हेरने लोरे थीये ; दे महा याजक ज़ोरे  ज़ोरे हक्कां देते थीये ; दे ज़ोते थीये एनी होरे बच़ाए दे अगर तै मसही ए दे परमेशरेरो ट्लारए त अपने आपे बच़ा  ।
\v 36 सिपाही भी तैसका एइतां तैसेरी हासी बनाने लगे ; दे शराब पियांनेरे लेइ तैस काझो गिलास देने लगे ।
\v 37 दे ज़ोते थीये ; तु युहुदी केरो बादशहस, दे तु अपनों आप त  बच़ा ।
\v 38 दे तैस सलीबी पड़ ; येनी यिशुएरे दोगे केरां बहा अक इश्तिहार लिखतां लेवरो थू:  दे तैस पड़ ऐन लिखेरू थुं; की हे युहुदी केरो बादशहऐ ।
\v 39 तैना दोई डेकू ज़ेंना मरे जे ; तेनमेरां एक्कें यीशु जो ज़ोंवं ; अगर तु मसहीअस त एपु भी दे आसंन भी बच़ा ।
\v 40 पन होरें दुइयांवं डेकें तैस जो शुरे च़ारे ज़ोंवं; तीं परमेशरो भी डर नेईं; हालांकी तैस भी तेहे स्ज़ह मैल्लने लोरी ए ।
\v 41 आसन त अपने जुरमेरी सज़ाह मैल्लोरी ए; दे ईशो त कतल केरनों ठीके ; पन ऐनी त कोई गलत कम नेईं कियेरू ।
\v 42 तैखन तैनी ज़ोंवं ; ऐह यीशु ज़ैखन तु बादशाह बेनतां एजेलो त मींमहीं याद केरां ।
\v 43 यिशुए तेस्जो ज़ोंवं ; आंवं तीं यकींने सेंहीं ज़ोतां की तु आज़े मींसेंहीं साथी सुर्गे मां भोलो ।
\v 44 दिसेरे दुपाहर थीये ; दे च़लोवरे पासन आंधारू भोई जेवं दे ट्लाएई बज़न तगर आंधारू रहूं ।
\v 45 दिहाड़ो भी कालो भोव ; दे हेक्लारो पड़दो फेटतां दुई टुकड़े भुए ।
\v 46 दे यीशुएं  बड़े ज़ोरे सेंहीं ज़ोंवं ; एह बाजी आंवं अपनी रुहु तेरे हथे मां सोंफतां ; दे एन ज़ोइतां यिशु ए प्राण दिते ।
\v 47 ज़ैखन रूमीं कपतांने ऐह तमाशो हेरो; त परमेशरेरी तारीफ केरते ज़ोंवं ; एह मैनू साच़े धर्मी थू ।
\v 48 दे सारे लोक ज़ैना तैड़ी थीये; ऐह अनरथ हेरतां छाती पिटते च़ले जे ।
\v 49 पन यिशुएरे सारे ज़ैनु पशेंनु थीये, दे तैना कोंन्शां ज़ैना गलिले मेरां यिशु ए पतपती ऐवरी थी ; दूर ज़ेरे खेड़ोइतां एन सभ किछ हेरी रेहोरी थी ।
\v 50 अक मैनु थू ज़ैसरू नोवं युस्फ़ थुं ; तै युहुदी केरी अदाल्तारो अक मुलाज़म थू; दे अक बड़ो नेक नीति ते धर्मी थू ।
\v 51 दे अदालत आलियारे आफ्सरां केरे फेस्लेरे हके मां न थुं ? तै युहुदी केरे शहार अर्मितारो रहंने बालो थू दे परमेशरी बादशहेयारो तलाशी  थू ।
\v 52 तैनी पिलातुसे क गेइतां  यिशु एरी लाश मगी ।
\v 53 दे लाश सलीबी पड़रां ओसेहेलतां साफ कपड़े मां पलैटतां, दे तैस एकी कबरी मां ज़े एकी शफ़ड़ी मां बनेवरी थी; तैस कबरी मां पेइले कोई लाश न थी ।
\v 54 तै बेडी दिहेड़ारी तीयेरारी दिहाड़ी थी ; दे सब्तेरी दिहाड़ी शुरू भोंने बाली थी ।
\v 55 दे तेना दुई  कोंन्शां ज़ैना गलिले मेरां यिशु ए पतपती ऐवरी थी ? युसफे पतपती जेई दे तैनेइं तै कबर हेरी ; की यिशु एरी लाश एस्मां केन्च़रे सेंहीं राखोरी ए। तैखन तैना घरे जेई ; दे मुश्की मुसले दे अतर तेल तियार कियो, दे सब्तेरी दिहेड़ी आराम कियो ।।
\c 24
\v 1 हफ्तेरी पेइली दिहेड़ी झ़ेझां किछ कोंन्शां मुशकि मूसाले नेहीतां; ज़ै तैनेइं तियार कियोरो थू ; ऐनतां कबरी पड़ पुज़ी ।
\v 2 पन तैनेइं तै घोड़ कबरी पड़रां बिछ़ड़ोरो लाहु ।
\v 3 ज़ैखन तैना अन्तर जेई त तैन यिशु एरी लाश न मैल्ली ।
\v 4 तैखन तैना एन हेरतां  परेशांन भुई ; त दुई मेंनु ज़ेंन छ़ीतां लिगड़ां ल्गोरां थींयां ; तेनका एइतां खेड़ोए ।
\v 5 तैना कोंन्शां डेरी जेई ; दे ठैल्लां लेगी देंने: पन तैन मांनेइं तैनजो ज़ोंवं ; तुस ज़ींते मुड़दन मां कीजो लोरीथ तोपने ।
\v 6 तै इड़ी नेईं ; बल्के ज़ींतो भेवरोए ; तुसन याद नेईं की ज़ेइस तै गलिले मां थू त तैनी तुसन ज़ेवरू थुं ।
\v 7 की इबने आदम पैपी केरे हथे देंनों; दे स्लेबी पड़ च़ाड़नों, दे फिरी ट्लाएइवं दिहाड़े फिरी ज़ींतो भोंनु ज़ुरूरीए ।
\v 8 तैखन तैन यिशु एरी गल्लां याद एई ।
\v 9 त्ताली तेना कबरी करां च़ेली जेई ; दे यिशु एरे यारे रुसुल ते बाकी होरी चेलन भी ऐस गल्लरो पतो दितो ।
\v 10 मरयम मगदिंनीलेनी युन्ना, दे याकुबेरी आंमां मरयम, दे तेस सेंहीं साथी होरी काही कोंन्शां थी ; ज़ैनेइं रुसुल्न ऐन गल्लाँ केरो पतो दितो ।
\v 11 पन तैनेइं तेनकेरू यकींन न कींयों ; किजो की तैन केरी गल्लां तैन अजीब लेगी ।
\v 12 पन पतरस उठो, दे कबरारे पासे दौड़े; तैड़ी तैनी लीक्तांअन्तर तकु; दे सिर्फ कफ़न तैड़ी लांहूं, तै एस गल्ली पड़ हेरांन भोइतां तैठां च़लो  जेव ।
\v 13 फिरी एरू भोंवं की तैन मरां दुई चेले तैसे दिहेड़ी एकी ड्लावेंरे पासे च़लोरे थीये; ज़ैसेरु नोवं आमाउस थुं एन  ड्लाव युरोशलेमे करां सत मील दुर थुं ।
\v 14 तैना एपु मांमेंहीं एस्से बारे मां गल्लां केरते च़लोरे थीये ;  ज़ै  बितना बितोरी थी ।
\v 15 ज़ैखन तैना गलन मां मस्त थीये ; दे एपु मांमेंहीं बेस लोरे थीये केरने: त यीशु एपु तैन काँ नेड़े एइतां तैन सेंहीं    साथी साथी च़लने लगो ।
\v 16 पन तैनेइं यीशु न पशांनों; किजोकी तैन केरी एछ़न पड़ पड़दो पेवरो थू ।
\v 17 यिशु ए तैन जो ज़ोंवं ; तुस लोक एपु मांमेंहीं कुन गल्लां केरते च़लोरेथ ?
\v 18 तैखन तै ज़ेसेरु नोवं कल्पास थुं; तैस सेहीं ज़ोंने लगो ; युरोशलेमे मां सिर्फ अक तु अजीब मैनुस की ज़ै तु एन भी न ज़ांनस की शाहरे मां कुन कुन भोंने लोरुए ।
\v 19 (यीशु) तैनी तैन पुछ़ू ; कुन लोरु ए भोंने ; तैनेइं तैस सेंहीं ज़ोंवं यीशु नासरी दे तेसेरी वारदात तै मैनु ज़ै अपने कमें दे वचनेरे ज़ीरये परमेशरेरी नज़री मां, दे सैरी लोकां केरे लेइ अक बेड़ी कुदरुती बालो नबी थू ।
\v 20 दे इशे महायाजकेईं, दे हाक्मेंइं तै केन्च़रे सेंहीं रुमी गुवरनर्रे हवाले कियो; दे तैस जो क्तलेरो हुक्म देइतां तैस सलीब दिती ।
\v 21 पन ऐसन त उमीद थी की ऐहे मैनु ए ज़ै इस्रेइलन छुटकारो देलो ; दे इसेरे अलावा ऐना गल्लां बितोरे अज़ ट्लाएइवं दिहाड़ीए ।
\v 22 दे साथी ईशे महेलेरी किछ  कोंन्शां झ़ैझां कबरी पड़ जेवरी थी ; तैनकेरे ज़ोंने सेंहीं आसां हेरांन भुए ।
\v 23 ज़ैखन तैन लाश न मैल्ली त तैना ऐन ज़ोंती एई ऐसेंइं फरिश्ते लाए; दे तैनेइं ज़ोंवं की तै ज़िंतो भोव्रोए ।
\v 24 तैखन किछ ईशे साथी भी कबरी पड़ जे दे ज़ैन्च़रे कोंन्शेंइं ज़ेवरु थुं तैरू लाहूं  पन यीशु न लाहु ।
\v 25 तैनी तैन सेंहीं ज़ोंवं ; तुस केतरे सादेथ दे नेबी केरी ज़ोवरी गल्लां मनने मां केतरे क्मज़ोरथ ।
\v 26 कुन मसही एरे लेइ ज़रुरी न थुं की दुःख झ़ैल्ले, दे फिरी एपनी मेंमाही मां दाखल भोए ।
\v 27 दे तैनी मुसे करां देंते, दे सैरी नेबी केरी गल्लां ज़ैना तैसेरे बारे मां बचनेरी किताबी मां दरज थी तैन समझ़ैएई ।
\v 28 एतरे मां तैना तैस ड्लावें नेड़े पुज़े ; ज़ैड़ी तैनेइं गहंनु थुं; तैनेइं यिशु एरे च़लने सेंहीं बुझ़ू की ऐनी आगरोंहूं गांनुएं ।
\v 29 पन तैनेइं ऐन ज़ोइतां मजबुर कियो की आसन क बिश ;किजोकी दिहाड़ी डुबोरीए , आंधारू भोंने बालुए ?बस्सा तै बिशनेरे लेइ तैन सेंहीं साथी अन्तर च़लो जेव ।
\v 30 ज़ैखन तै तैन सेंहीं साथी रोट्टी खांने बिशो ; त तैनी रोट्टी ट्लाती, दे शुक्र केरतां ट्लोड़ी दे तैन देंने लगो ।
\v 31 ज़ैखन तैनकेरी एछ़ी खुल्ली ; दे तैनेइं तै पशांनो पन तै तैनकेरां आलोप भोई जेव ।
\v 32 तैना एपु मांमेईं ज़ोंने लगे; ज़ैखन तै बत्तां ऐसन सेंहीं साथी गल्लां लोरो थू, केरने त ऐसन पाक वचनेरी गल्लां समझ़ातो थू; ते आसां केरहे ख़ुशी सेंहीं मस्त थीये ।
\v 33 तैना तैखने तैठां उठे, ते युरोशलेमें मां आए ज़ेड़ी  तैनेइं यहरे रुसुल, दे होरे तैनकेरे साथी एकी ठैरी मेल्ले।
\v 34 तैना ज़ोंने लोरे थीये की परमेशर सच़ ए ज़िंतो भोवरो ए दे शमुने लाहोरोए ।
\v 35 तैने दूइयेंइं  बत्तरी सैरी गल्लां शुनेई, दे फिरी केन्चरे आसेंइं यीशु रोट्टी ट्लाोड़ते बार पशानों ।
\v 36 तैना गल्लां केरने लोरे थीये; त यीशु न मुझ़ाटे एइतां खड़ो भोव; दे तैन जो ज़ोंवं तुशी सलामती भोए ।
\v 37 पन तैना एतरे डेरी जे की तैना समझ़ने लगे की आसां केस्री आत्मां लहंने लोरेम ।
\v 38 यिशु ए तैन सेंहीं ज़ोंवं; तुस कीजो डररेथ दे तुशे दिले मां शक कीजो पैइदा भेवरोए ।
\v 39 मेरे हथ पाव हेरा आंवं आंहीं; मीं हथ लेइतां हेरा; किजोकी रुहुही हडी मास न भोए ; ज़ेरहु तुस मीं मां लहतथ ।
\v 40 ऐन ज़ोंनेरे पत्ती तैनी अपने हथ पाव हेराए ।
\v 41 पन ख़ुशी सेंहीं दे परेशेंनी सेंहीं तैन यकींन न थुं एइतु; पन यिशु ए तैन सेंहीं ज़ोंवं ; इड़ी तुसन काँ खांने जो किछ आए ।
\v 42 तैनेइं तैस ट्लाड़ोरी मेछ़लारी अक कतली दिती ।
\v 43 तेनी ट्लाती दे तैनकेरे सामने खाई ।
\v 44 तैनी तैन सेंहीं ज़ोंवं ; ज़ैखन आंवं तुसन सेंहीं साथी थू; त मीं तुसन ऐना गल्लां ज़ोवरी थी; की मुसेरी तुवारिती मां ते नेबी केरी किताबन मां ते ज़बुरे मां मेरे बारे मां न किछ लिखेरु ए; तैसेरू पुरु भोंनु ज़रुरी ए ।
\v 45 तैखन तैनी तैनकेरी अकल खोल्ली ;ताके पाक वचन सेमझ़ी सखन ।
\v 46 दे तैन सेंहीं ज़ोंवं ; ऐन लिखेरु ए की मसही दुःख उठालो, दे ट्लाइयांवं दिहाड़े मुड़दन मरां ज़ींतो भोलो ।
\v 47 दे तैसेरे नोंवें सेंहीं युरोश्लमेंरां लेइतां शुरू केरतां सैरी कोंमन मां तोबा ते पापां केरी मेफारी मनादी भोली ।
\v 48 किजोकी तुस ऐना गल्लां केरे शाहतआथ ।
\v 49 दे हेरा; मेरे  ज़ेलहेरो वेहिदो कियोरो ए; आंवं तै तुसन पड़ उतेरेलहो पन ज़ां तगर आम्ब्रेरां शेक्तारू लिगड़ न मेल्हे तेस्से शहारे मां रेहियाथ ।
\v 50 फिरी यीशु तैन बेतआनियां तगर बेइर निये ; दे अपनों हथ खड़ो केरतां तैन बरकत दिती ।
\v 51 ज़ैखन तै तैन बरकत देंने लोरो थू; त तैन करां आलग भोई जेव, दे आम्ब्रे मेंझो च़लो जेव ।
\v 52 चेलेइं तेस्जो मथो टेको, दे फिरी ख़ुशी सेंहीं युरोश्लमें जो वापस च़ले जे ।  दे तैना हेक्ली मां एइतां परमेशरी तारीफ केरते थीये ।।
