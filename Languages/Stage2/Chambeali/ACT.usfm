\id ACT
\c 1
\v 1 हे थियुफिलूस,मैं पैल्ली कताब उन्हा सारी गल्लां रे बारे बिच लिख्खे री थी जे यीशु जी सुरूआत का लेई करी करदे ते सखांदे रेह्।
\v 2 तिस दिन तिकर जां तिकर से तिन्हा चेल्लेयां जो जिन्हा जो तिन्हा ने चुणेया थिया पवित्र-आत्मा रे जरिये हुक्म देइ करी उप्पर चुक्केया नी गेया।
\v 3 ;तिन्हा ने दुख झेळणे रे बाद मते सारे पक्के सबूतां कने अप्पु जो तिन्हेरे सामणे जिन्दा दस्सेया,ते चाळी दिनां तिकर से तिन्हा जो दिसदे रेह्,ते परमेश्वर रे राज री गल्लां करदे रेह्।
\v 4 ते तिन्हा कने मिली करी तिन्हेरे जो हुक्म दित्तेया,“यरुशलेम जो मत छड्डो,अपण पिता री तिस वादे रे पुरे होणे रा इतंजार करदे रेयो,जिसेरी गल्लां तुसी मेरे का सुणी बैठ्ठे रे हिन्।
\v 5 किजोकी यूहन्ना ने ता पाणी बिच बपतिस्मा दित्ते रा है अपण थोड़े रोज्जां बाद तुसी पवित्र-आत्मा का बपतिस्मा पाणा।’
\v 6 अते तिन्हा ने कठ्ठे होई करी उन्हेरे का पुच्छेया,“हे प्रभु,क्या तुसी इसी बेल्ले इस्राएल रा राज हटाई दिगां ?”
\v 7 उन्हा ने तिन्हेरे जो बोल्लेया,“उन्हा वेल्लेयां या युगां जो जाणना,जिन्हेरे जो पिता ने अपणे ही हक्क बिच रख्खे रा है,तूसां रा कम्म नी है।
\v 8 अपण जां पवित्रात्मा तुसां पर ईणा तां तुसी ताकत पाणी; ते यरुशलेम ते सारी यहुदिया ते सामरिया बिच,ते धरती रे आखर तिकर तुसी मेरे ग्वाह होणे।"
\v 9 ए बोल्लि करी ओ तिन्हेरे दिखदे-दिखदे उप्पर चुक्कि लेय गये,ते बद्दळां ने तिन्हेरे जो तिन्हेरी हख्खां का लुकाइ लित्तेया।
\v 10 तिन्हेरे जादें बेल्ले जां से आसमान रे पास्से दिख्खेया करदे थिये,तां दिख्खो,दो म्हणु चिट्टे कपड़े पाई करी तिन्हेरे नेड़े आई खड़ित्ते,
\v 11 ते तिन्हेरे जो बोल्लेया,“हे गलीली म्हणुओं, तुसी किजो खड़ी करी आसमान पास्से दिख्खेया करदे हिन्? एई यीशु जी,जे तुम्हारे का स्वर्ग पर चुक्कि लित्ते गे रे हिन्, जिस तरिक्के कने तुसी उन्हा जो स्वर्ग पर जादें दिख्खेया तिसी तरिक्के कने उन्हा ने फिरी ईणा।”
\v 12 तां से जेतून नां रे पहाड़ा का जे यरुशलेम रे नेड़े इक्क सब्त रे दिन री दुरी पर है,यरूशलेम जो हटी आए।
\v 13 जां से उत्ते पुज्जे तां तिस अटारी पर गे,जित्ते पतरस ते यहुन्ना ते याकूब ते अन्द्रियास ते फिलिप्पुस ते थोमा ते बरतुलमै ते मत्ति ते हलफई रा मुडां याकूब ते शमौन जेलोतेस ते याकूब रा मुडां यहुदा रैहन्दे थिये।
\v 14 ए सारे मती जनानियां ते यीशु जी री माँ मरियम ते उन्हेरे भ्याळां कने इक्क मन होई करी प्रार्थना बिच लगी रेय।
\v 15 तिन्हा ई दिनां बिच पतरस भाईयां रे बिच जो इक्क सौ बी लौक्कां रे नेड़े-तेड़े थिये,खड़ी करी बोलणा लगेया,
\v 16 हे भाईयों, जरूरी थिया कि पवित्र-शास्त्र रा ओ लेख पुरा हो जे पवित्रात्मा ने दाउद  रे मुँह का यहुदा रे बारे बिच,जे यिशु जी रे पकड़णे वाळेयां रा प्रधान थिया पैह्ल्ले का बोल्ले रा थिया।	42	2013-10-08 06:53:48	
145203	2015-10-02 11:19:25	f3a146f9160edda3ab3ce4d9ffa8f8cdcb6eb3de	0	NULL	NULL	3d6a25af72ac92f46f2131e9ea2b2eff	c0f9df48d3ee6dcdceaabf142e8e9ec51788ac6e	NULL	Acts	1	17	किजोकी ओ ता असां बिच गिणेया गेया,ते इस सेवकाई बिच हिस्सेदार होया।	42	2013-10-08 06:53:48	
145206	2015-10-02 11:20:17	f3a146f9160edda3ab3ce4d9ffa8f8cdcb6eb3de	0	NULL	NULL	3d6a25af72ac92f46f2131e9ea2b2eff	c1c8a086793d148b13aa81c4fe53525f1bb8ff09	NULL	Acts	1	18	(तिन्निए पाप री कमाई कने इक्क खेत्तर खरीदि लित्ता, ते सरे रे भारे पेया ते तिसेरा पेट फटी गेया ते तिसेरी सारी आन्द्रां निकळी आई।	42	2013-10-08 06:53:48	
145209	2015-10-02 11:20:47	f3a146f9160edda3ab3ce4d9ffa8f8cdcb6eb3de	0	NULL	NULL	3d6a25af72ac92f46f2131e9ea2b2eff	d14d84d3109f82b68071dd31b332151fd1f2919b	NULL	Acts	1	19	इस गल्ल जो यरुशलेम रे सारे रैह्णे वाळे जाणी गे,इत्ते तिकर कि तिस खेत्तर रा ना तिन्हेरी भाषा बिच ‘हकलदमा’ मतलब की ‘खुन रा खेत्तर’ पेई गेया।)	42	2013-10-08 06:53:48	
145212	2015-10-02 11:21:30	f3a146f9160edda3ab3ce4d9ffa8f8cdcb6eb3de	0	NULL	NULL	3d6a25af72ac92f46f2131e9ea2b2eff	acbc643bf7b6651709054728518defeb786e7fb4	NULL	Acts	1	20	भजन सहिंता बिच लिख्खे रा है,‘तिसेरा घर उजड़ी जाए,ते तिसेरे बिच कोई ना बसे ते,‘ तिसेरा औहदा कोई होर लेई ले।’	42	2013-10-08 06:53:48	
145215	2015-10-02 11:22:49	f3a146f9160edda3ab3ce4d9ffa8f8cdcb6eb3de	0	NULL	NULL	3d6a25af72ac92f46f2131e9ea2b2eff	f9aa42086c5911312935d69f8a1603a4be81f212	NULL	Acts	1	21	इस तांई जिन्ने दिनां तिकर प्रभु यीशु जी हमारे कन्ने आदें जादें रेह् - मतलब की  युहन्ना रे बपतिस्मे का लेइ करी तिसेरे हमारे नेड़े का चुक्कि लित्ते जाणे तिकर- जे लोग बराबर असां कन्ने रेह्,	42	2013-10-08 06:53:48	
145218	2014-11-21 16:23:24	f3a146f9160edda3ab3ce4d9ffa8f8cdcb6eb3de	0	NULL	NULL	3d6a25af72ac92f46f2131e9ea2b2eff	2795ba7501985eaf00d6bce663ce4cfa6df6b402	NULL	Acts	1	22	ठीक है कि तिन्हेरे बिच का इक्क म्हणु हमारे कने तिन्हेरे जिदें होणे रा ग्वाह होई जाए।”	43	2013-10-08 06:53:48	
145221	2015-10-02 11:23:58	f3a146f9160edda3ab3ce4d9ffa8f8cdcb6eb3de	0	NULL	NULL	3d6a25af72ac92f46f2131e9ea2b2eff	06b72b405cd81181b93ec56fb0845c45d2e1c5b3	NULL	Acts	1	23	तां उन्हा ने दो जो खडा़ कित्ता,इक्क युसुफ जो बर-सबा कहलादां,जिसेरा दुआ ना युसतुस है, दुए मत्तियाह जो,	42	2013-10-08 06:53:48	
145224	2015-10-02 11:24:37	f3a146f9160edda3ab3ce4d9ffa8f8cdcb6eb3de	0	NULL	NULL	3d6a25af72ac92f46f2131e9ea2b2eff	65989088238eb05a527704598abec4c946ab2a5a	NULL	Acts	1	24	ते ए प्रार्थना कित्ती,“हे प्रभू तुसी जे सारेयां रे मनां जो जाणदे,ए प्रकट करो कि इन्नाह दोन्नां बिच का तुसि कुसजो चुणे रा है,	42	2013-10-08 06:53:48	
145228	2014-11-21 16:24:38	f3a146f9160edda3ab3ce4d9ffa8f8cdcb6eb3de	0	NULL	NULL	3d6a25af72ac92f46f2131e9ea2b2eff	0783d421ba8f65fa17339c93bd614402de4b114f	NULL	Acts	1	25	कि से इस सेवकाई ते चेल्लेपन रा हक्क ले,जिसजो यहुदा छड्डि करी अपणी जगह चली गेया।”	43	2013-10-08 06:53:48	
145231	2014-11-21 16:25:01	f3a146f9160edda3ab3ce4d9ffa8f8cdcb6eb3de	0	NULL	NULL	3d6a25af72ac92f46f2131e9ea2b2eff	ac637da9620576aabee114baa620ab4e66041aa0	NULL	Acts	1	26	तां तिन्हा ने तिन्हेरे बारे बिच छिठ्ठियां पाई,ते चिठ्ठि मत्तियाह रे ना पर निकळी।अते ओ तिन्हा ग्यारह चेल्लेयां कने गिणेया गेया।	43	2013-10-08 06:53:48	
145234	2015-10-13 10:42:18	f3a146f9160edda3ab3ce4d9ffa8f8cdcb6eb3de	0	NULL	NULL	NULL	d89c3726958f75957c9ea0c1ea180bbec492f327	NULL	Acts	2	1	जां पिन्तेकुस्त रा दिन आया,तां से सारे इक्क जगह् कठित्ते रे थिये।	43	2013-10-08 06:53:48	
145237	2015-08-06 09:36:10	f3a146f9160edda3ab3ce4d9ffa8f8cdcb6eb3de	0	NULL	NULL	NULL	de0a702d65c92747c41a8960f13ab7aa6f50f080	NULL	Acts	2	2	चाणचक्के ई आसमान का इक्क बड्डे तूफान जदेई सनसनाह्ट री आवाज होई,ते तिस कने सारा घर जित्ते से बैठ्‌ठे रे थिये,गुंजी गया।	43	2013-10-08 06:53:48	
145240	2015-10-03 07:17:19	f3a146f9160edda3ab3ce4d9ffa8f8cdcb6eb3de	0	NULL	NULL	NULL	b0995b5d2d504b09f9c67862abb178bfe6f9179a	NULL	Acts	2	3	ते तिन्हा जो आग्ग जदेई जिब्बां फटदी होई लिब्बि ते तिन्हा बिच का हर इक्क पर आई टिकी।	43	2013-10-08 06:53:48	
145243	2015-10-03 07:17:35	f3a146f9160edda3ab3ce4d9ffa8f8cdcb6eb3de	0	NULL	NULL	NULL	175812352ebc3bf42148131fd4fa1f3b453823bd	NULL	Acts	2	4	से सारे पवित्रात्मा कने भरी गे,ते जिय्यां आत्मा ने तिन्हा जो बोलणे री ताकत दित्ति से बखरी-बखरी बोल्लि बिच बोलणा लग्गे।	43	2013-10-08 06:53:48	
145247	2015-10-03 07:22:18	f3a146f9160edda3ab3ce4d9ffa8f8cdcb6eb3de	0	NULL	NULL	NULL	fa48f12249d6234401a8bf4ce4c4fe6b71d6cdbb	NULL	Acts	2	5	दुनिया रे हर इक्क जाति बिच का भक्त यहुदी यरूशलेम बिच रेह्या करदे थिये।	43	2013-10-08 06:53:48	
145251	2015-10-03 07:23:11	f3a146f9160edda3ab3ce4d9ffa8f8cdcb6eb3de	0	NULL	NULL	NULL	8cb1129df696a566865820e0d6e03a8253984178	NULL	Acts	2	6	जां ए आवाज होई तां भीड़ कठ्ठि गई ते लोक डरी गे,किजोकी हर इक्क जो एइ सुणिदां थिया की ए मेरी ई बोल्लि बिच बोल्लेया करदे हिन्।	43	2013-10-08 06:53:48	
145254	2015-10-03 07:23:51	f3a146f9160edda3ab3ce4d9ffa8f8cdcb6eb3de	0	NULL	NULL	NULL	a0cac7424699f3fb3cf4b584a616d0cd1785f9e0	NULL	Acts	2	7	ओ सारे हरान होई करी बोलणा लग्गे,“दिख्खो,ए जे बोल्लेया करदे हिन् क्या सारे गलीलि नी हिन् ?	43	2013-10-08 06:53:48	
145257	2015-10-03 07:30:30	f3a146f9160edda3ab3ce4d9ffa8f8cdcb6eb3de	0	NULL	NULL	NULL	fb9fcb90ec93a964802cb5c943e468df7ce76d22	NULL	Acts	2	8	तां फिरी किजो असां बिच का हर इक अपणी-अपणी मातृ भाषा बिच किय्याँ सुणेया करदा है ?	43	2013-10-08 06:53:48	
145260	2015-10-03 09:37:23	f3a146f9160edda3ab3ce4d9ffa8f8cdcb6eb3de	0	NULL	NULL	NULL	df6ac54e32a3937828c54ac6497fb8c7c495d5e6	NULL	Acts	2	9	असी जे पार्थी, मेदी, एलामी,  मेसोपोटामिया, यहुदिया,  कप्पदूकिया, पुन्तुस ते आसीया   	43	2013-10-08 06:53:48	
145263	2015-10-03 07:33:39	f3a146f9160edda3ab3ce4d9ffa8f8cdcb6eb3de	0	NULL	NULL	NULL	3a12acb1856abe3582743aa5a4621b6fc52bde74	NULL	Acts	2	10	 ते फ्रुगिया, पंफुलिया,  मिस्र,  लिबिया, देश जे कुरेने रे नेड़े-तेड़े हिन,इन्हा सारे देसां रे रैहणे वाळे ते रोम रे रैह्णे वाळे,	43	2013-10-08 06:53:48	
145266	2015-10-03 07:37:21	f3a146f9160edda3ab3ce4d9ffa8f8cdcb6eb3de	0	NULL	NULL	NULL	b3fae9f68401243bd2aab4092960e2ddfd0305b6	NULL	Acts	2	11	मतलब की यहुदी ते यहुदी  धर्म अपणाणे वाळे, क्रैती ते अरबी बी हिन्,अपण अपणी-अपणी भाषा बिच तिन्हेरे का परमेश्वर रे बड्डे-बड्डे कम्मां री गल्लां सूणदे।”	43	2013-10-08 06:53:48	
145269	2015-10-03 07:39:02	f3a146f9160edda3ab3ce4d9ffa8f8cdcb6eb3de	0	NULL	NULL	NULL	f6a3736e8ecb4c602039bac317fbdd28004c7112	NULL	Acts	2	12	ते ओ सारे हरान होए ते डरी करी इक्क दुए जो बोलणा लग्गे, “ एह् क्या होया करदा है ?”	43	2013-10-08 06:53:48	
145272	2015-10-03 07:41:47	f3a146f9160edda3ab3ce4d9ffa8f8cdcb6eb3de	0	NULL	NULL	NULL	4cccf7a1e5c7a06afd0a719c378d3ed93c097821	NULL	Acts	2	13	अपण होरनां ने मजाक उडा़ई करी बोल्लेया,“ओ तां नौई शराब रे नशे बिच हिन्।”	43	2013-10-08 06:53:48	
145275	2015-10-03 07:43:45	f3a146f9160edda3ab3ce4d9ffa8f8cdcb6eb3de	0	NULL	NULL	NULL	c9ff7b6649c1dfa8d374d3417512f13f4bf511f1	NULL	Acts	2	14	तां पतरस तिन्हा ग्याराह कने खड़ित्ता ते उच्ची अवाज बिच बोलणा लग्गेया, “ओ यहुदियों ते ओ यरुशलेम रे सारे रैह्णे वाळेओ, ए जाणी लेयो, ते कन्न लाई करी मेरी गल्लां सुणो।	43	2013-10-08 06:53:48	
145277	2015-10-03 07:45:27	f3a146f9160edda3ab3ce4d9ffa8f8cdcb6eb3de	0	NULL	NULL	NULL	1c1eed42ce3849a5dc6aae0e10d0e51431729b11	NULL	Acts	2	15	जिय्यां तुसी समजेया करदे हिन, एह् लोक ने बिच नी हिन, किजोकी हल्ले भ्यागे रे नौ ई बज्जे रे हिन्	43	2013-10-08 06:53:48	
145282	2015-10-03 09:45:00	f3a146f9160edda3ab3ce4d9ffa8f8cdcb6eb3de	0	NULL	NULL	NULL	0d637a40eeb4e9f08369994113c486fe4c1d1933	NULL	Acts	2	16	अपण एह् से गल्ल है, जे योएल भविष्यद्वक्ता रे जरिए बोल्ली गेई थी;	43	2013-10-08 06:53:48	
145285	2015-10-06 06:41:07	f3a146f9160edda3ab3ce4d9ffa8f8cdcb6eb3de	0	NULL	NULL	NULL	2987bf4e8c1720462976acf268e420cf3e61eb2a	NULL	Acts	2	17	'परमेश्वर बोलदे, कि आखरी दिनां बिच इय्यां होणा कि मै अपणा आत्मा सारे लोक्कां पर उधेंरणा, ते तुसां रे मुडें ते तुसां री री कुड़ीयां ने भविष्यवाणी करणी,ते तुसां रे जवान्नां ने दर्शन दिखणे ते तुसां रे बुर्जुगां ने सुपणे दिखणे।	43	2013-10-08 06:53:48	
145288	2015-08-06 09:40:30	f3a146f9160edda3ab3ce4d9ffa8f8cdcb6eb3de	0	NULL	NULL	NULL	13a84f2eeafe2b4b1068e8394277d0cbefb68fc5	NULL	Acts	2	18	इत्ते तिकर मै अपणे नोक्कर ते नोकराणियां पर बी तिन्हा दिनां बिच अपणी आत्मा बिच का उधेंरणा,ते तिन्हा ने भविष्वाणीयां करणी।	43	2013-10-08 06:53:48	
145291	2015-10-03 09:50:15	f3a146f9160edda3ab3ce4d9ffa8f8cdcb6eb3de	0	NULL	NULL	NULL	43372db4feb6927a56d831b2f7e327d150a14ed4	NULL	Acts	2	19	ते मै उप्पर आसमान बिच अन्नौखे कम्म ते थल्ले धरती पर निशानियां, मतलब की खून, ते ग्ग,ते धुएं रा बद्दळ दिखाणा।	43	2013-10-08 06:53:48	
145294	2015-10-03 09:58:47	f3a146f9160edda3ab3ce4d9ffa8f8cdcb6eb3de	0	NULL	NULL	NULL	22b906da6cff2a01ec93209a2b889096fc5e8997	NULL	Acts	2	20	परमेश्वर रे महान ते तेजस्वी दिन रे आणे का पैल्ले सूरज न्याह्रा ते चाँद खुन जदेया होई जाणा।	43	2013-10-08 06:53:48	
145297	2015-10-03 09:59:13	f3a146f9160edda3ab3ce4d9ffa8f8cdcb6eb3de	0	NULL	NULL	NULL	f773180b3e6457bfd8c99a08bc17d780f2e96a09	NULL	Acts	2	21	 ते जे कोई परमेश्वर रा ना लिह्गां उन्निए छुटकारा पाणा।’	43	2013-10-08 06:53:48	
145300	2015-10-03 10:06:50	f3a146f9160edda3ab3ce4d9ffa8f8cdcb6eb3de	0	NULL	NULL	NULL	dae936346426aef7e03812a668fbc8c205932599	NULL	Acts	2	22	“ओ इस्रालियों, ए गल्लां सूणों: यीशु नासरी इक्क म्हणु थिये जिन्हेरा परमेश्वर रे पास्से का होणे रा सबूत तिन्हा सक्ति रे कम्मां, हरानी रे कम्मां ते निशानियां कने अपू जो साबित किता , जे परमेश्वर ने तुसां मझाटे तिन्हेरे का करी दखाए जिन्हेरे जो तुसी अप्पु ई जाणदे	43	2013-10-08 06:53:48	
145303	2015-10-03 10:22:49	f3a146f9160edda3ab3ce4d9ffa8f8cdcb6eb3de	0	NULL	NULL	NULL	233f2d8e39f7ddb14372261add396b73fe19ae81	NULL	Acts	2	23	तिसी यीशु जी जो,जे परमेश्वर री ठेहराई री योजना ते पह्ला ज्ञान रे मुताबक पकडा़वाए गे,तिन्हा ने अर्धमियां रे हाथ्‌थ का सुळी पर चढ़वाई करी मरवाई दित्ता	43	2013-10-08 06:53:48	
145306	2015-08-06 09:41:32	f3a146f9160edda3ab3ce4d9ffa8f8cdcb6eb3de	0	NULL	NULL	NULL	379e6ce3f032131a95bba108fd18e0df570dcad9	NULL	Acts	2	24	अपण तिन्हा ई जो परमात्मा ने मौत रे बधंन का छुडा़ई करी जिन्दा करी दित्ता; किजोकी ए नामुमकिन थिया कि ओ तिसेरे बस बिच रैहन्दे।	43	2013-10-08 06:53:48	
145310	2015-08-06 09:41:42	f3a146f9160edda3ab3ce4d9ffa8f8cdcb6eb3de	0	NULL	NULL	NULL	9197bce264e629bfd750848b3c9fd3777f31906f	NULL	Acts	2	25	किजोकी दाउद तिन्हेरे बारे बिच बोलदा,‘मै प्रभू जो हमेशा अपणे सामणे दिखदा रेह्या किजोकी ओ मेरे दैह्णे पास्से हिन,ताकी मै छुड़की ना पैय्यां।	43	2013-10-08 06:53:48	
145312	2015-08-06 09:41:53	f3a146f9160edda3ab3ce4d9ffa8f8cdcb6eb3de	0	NULL	NULL	NULL	c4e2e248e312228b31903ae4f8c494c32b08bfb3	NULL	Acts	2	26	इसी वजह कने मेरा मन खुश होया ते मेरी जिब मगन होई; बल्कि मेरा सरीर बी उम्मीद बीच बणी रैह्णा।	43	2013-10-08 06:53:48	
145315	2015-08-06 09:42:02	f3a146f9160edda3ab3ce4d9ffa8f8cdcb6eb3de	0	NULL	NULL	NULL	f957e95aab082dd0d62b84dac5fd1973f23d428b	NULL	Acts	2	27	किजोकी तुसी मेरे जान जो पताळ बिच नी छडणा; ते ना अपणे पबित्र म्हणु जो सड़णा ई दिगां।	43	2013-10-08 06:53:48	
145318	2015-08-06 09:42:13	f3a146f9160edda3ab3ce4d9ffa8f8cdcb6eb3de	0	NULL	NULL	NULL	93611409e215984340b60c7c6af357a65840275e	NULL	Acts	2	28	तुसी मेरे जो जिन्दगी रा रस्ता दस्से रा है;तुसी मेरे जो अपणे दर्शन कने खुशी कने भरी दैणा।’	43	2013-10-08 06:53:48	
145321	2015-08-06 09:42:23	f3a146f9160edda3ab3ce4d9ffa8f8cdcb6eb3de	0	NULL	NULL	NULL	29773b7f8796b247c8620adbc10505504fccb0be	NULL	Acts	2	29	;“हे भाईयों,मै कुलपती दाउद रे बारे बिच तुसां कने हिम्मत कने बोल्लि सकदा कि ओ तां मरी गेया ते दब्बेया बी गेया ते तिसेरी कब्र आज्ज तिकर हमारे इत्ते पाई जादीं।	43	2013-10-08 06:53:48	
145326	2015-08-06 09:42:32	f3a146f9160edda3ab3ce4d9ffa8f8cdcb6eb3de	0	NULL	NULL	NULL	5c56a763af5aa5b354959599cc454d6cf923cd0d	NULL	Acts	2	30	ओ भविष्यद्क्ता थिया,ओ जाणदा थिया कि परमात्मा ने मेरे कने कसम खाई री है कि मेरे घराने बिच का इक्क म्हणु जो तेरे गद्दि पर बैठाणा;	43	2013-10-08 06:53:48	
145331	2015-08-06 09:42:47	f3a146f9160edda3ab3ce4d9ffa8f8cdcb6eb3de	0	NULL	NULL	NULL	6e5de9822d8bc61d7e09cf3159cae7b8fa85a370	NULL	Acts	2	31	तिनिए होणे वाळी गल्ल जो पैह्ल्ले का ई दिख्खि करी मसीह रे जिन्दे होणे रे बारे बिच भविष्यवाणी कित्ती की ना तां तिन्हा रा प्राण पताळ बिच छड्डेया गेया ते ना तिन्हेरा जिस्म सड़ी पाया।	43	2013-10-08 06:53:49	
145335	2015-08-06 09:43:02	f3a146f9160edda3ab3ce4d9ffa8f8cdcb6eb3de	0	NULL	NULL	NULL	e14ae22febfb00c78139450c1b3bbb812abd7fd8	NULL	Acts	2	32	इसी यीशु जी जो परमात्मा ने जिन्दा कित्तेया,जिसेरे असी सारे ग्वाह हिन।	43	2013-10-08 06:53:49	
145339	2015-08-06 09:43:12	f3a146f9160edda3ab3ce4d9ffa8f8cdcb6eb3de	0	NULL	NULL	NULL	4f9aba35a1afa4a466ce4d7369b4452c6ab441ae	NULL	Acts	2	33	इस तरिक्के कने परमात्मा रे दैहणे हाथ्थ का सबका बड्डा पदवी पाई करी,ते पिता का से पबित्रात्मा पाई करी जिसेरा वादा कित्ता गेया थिया,उन्हा ने ए उधेंरी दित्ते रा है जे तुसी दिखदे ते सुणदे हिन।	43	2013-10-08 06:53:49	
145343	2015-08-06 09:43:19	f3a146f9160edda3ab3ce4d9ffa8f8cdcb6eb3de	0	NULL	NULL	NULL	9d997a17cef874acc76e5e8844a39f2785551a5e	NULL	Acts	2	34	किजोकी दाउद ता स्वर्ग पर नी चढ़ेया; अपण से आप बोळदा,‘प्रभू ने मेरे प्रभू जो बोल्लेया,मेरे दैहणे बैह्,	43	2013-10-08 06:53:49	
145372	2015-08-06 09:43:31	f3a146f9160edda3ab3ce4d9ffa8f8cdcb6eb3de	0	NULL	NULL	NULL	778c47b3370a1fe49e64c0b0a5de8b896a68347d	NULL	Acts	2	35	जां तिकर की मै तेरे दुस्मणा जो तेरे पैरां थल्ले रा पटरा नी बणाई देयां।’	43	2013-10-08 06:53:49	
145375	2015-08-06 09:43:43	f3a146f9160edda3ab3ce4d9ffa8f8cdcb6eb3de	0	NULL	NULL	NULL	f2773524d8ebd4c27f37ec77cf9d9b5d854147a1	NULL	Acts	2	36	अते अवे इस्राएल रा सारा घराना खरी तरिक्के कने जाणी लेय कि परमात्मा ने तिसी यीशु जी जो जिसजो तुसी सुळी पर चढा़ई दित्ता,प्रभू बी ठेहराया ते मसीह बी।”	43	2013-10-08 06:53:49	
145377	2015-08-06 09:43:55	f3a146f9160edda3ab3ce4d9ffa8f8cdcb6eb3de	0	NULL	NULL	NULL	ecee471436203fbcf6e13334c7a352c0c2811e1b	NULL	Acts	2	37	तां सुनणे वाळेयां रे दिल छिदी गे,ते पतरस ते बाकि चेल्लेयां का पुछणा लग्गे,‘हे भाईयों,असी क्या करन?”	43	2013-10-08 06:53:49	
145383	2015-08-06 09:44:03	f3a146f9160edda3ab3ce4d9ffa8f8cdcb6eb3de	0	NULL	NULL	NULL	8239634da89fc434fd7b4b253f644e7cf507c07c	NULL	Acts	2	38	पतरस ने तिन्हा जो बोल्लेया,;मन फराओ,ते तुसी बिच का हर इक्क अपणे-अपणे पाप्पां री माफी वास्ते यीशु मसीह जी रे ना कने बपतिस्मा ले;तां तुसी पवित्रात्मा रा दान पाणा।	43	2013-10-08 06:53:49	
145386	2015-08-06 09:44:22	f3a146f9160edda3ab3ce4d9ffa8f8cdcb6eb3de	0	NULL	NULL	NULL	e70ad280b83839163f69c5a990b3232250d7478d	NULL	Acts	2	39	किजोकी ए वादा तुसी,तुसां री औलादां,ते उन्हा सारे दुर-दुर रे लोक्कां वास्ते बी है जिन्हेरे जो प्रभू हमारा परमात्मा अपणे नेड़े सदगा।
\c 2
\v 40 तिन्निये होर मती गल्लां कने बी ग्वाई देई-देई करी समझाया कि अपणे आप जो  इस टेडि जाती का बचाओ।
\v 41 अते जिन्हा ने तिसेरा वचन अपणाया तिन्हा ने बपतिस्मा लित्ता;ते तिसी दिन तिन हजार लोक्कां रे लगभग तिन्हा बिच मिली गे।
\v 42 ते से चेल्लेयां का शिक्षा पाणे,ते सगंती रखणे,ते रोट्टि तोड़णे,ते प्रार्थना करणे बिच मगन रेय।
\v 43 ते सारे लोक्कां पर डर छाई गेया,मते सारे अनौखे कम्म ते निशानिया प्रेरितां रे जरिए सामणे आन्दे थिये।
\v 44 ते सारे भरोसा करणे वाळे कठ्ठे रैह्न्दे थिये,ते तिन्हेरी सारी चिजां आपस बिच साझे बिच थी।
\v 45 से अपणी जायदाद ते समान बेच्चि-बेच्चि करी जदेई जिसेरी जरुरुत हुदीं थी बंडि देया करदे थिये।
\v 46 से हर रोज इक्क मन होई करी देहरे बिच कठिदें थिये,ते घर-घर रोट्टि तोड़दे होए खुशी ते मन रे सिद्देपन कने भोजन करेया करदे थे,
\v 47 ते परमात्मा री स्तूती करेया करदे थिये,ते सारे लोक तिन्हा का खुस थिये: ते जे छुटकारा पादें थिये, तिन्हेरे जो प्रभू हर दिन तिन्हा बिच मळाई दिदें थिये।
\c 3
\v 1 पतरस ते युहन्ना तिज्जे पैह्र प्रार्थना रे वेल्ले देहरे बिच जाया करदे थिये।
\v 2 २;ते लोक इकक जन्म रे लट्टे जो अणेया करदे थिये,जिसजो से हर रोज देहरे रे तिस दरवाज्जे का जे ‘सुन्दर केहलांदा, बिहाळी दिदें थिये कि से देहरे बिच जाणे वाळेयां का भिख मगें।
\v 3 जां तिन्निए पतरस ते युहन्ना जो देहरे बिच जादें दिख्खेया,तां तिन्हेरे का भिख मगीं।
\v 4 पतरस ने युहन्ना कने तिसेरे पास्से ध्यान कने दिख्खिकरी बोल्लेया,“हमारे पास्से दिख्ख;”
\v 5 अते से तिन्हेरे का किछ पाणे री उम्मीद रख्खि करी तिन्हेरे पास्से दिखणा लग्गेया।
\v 6 तां पतरस ने बोल्लेया,: चाँदी ते सोन्ना ता मेरे का नी है,अपण जे मेरे का है से तेरे जो दिदां; यीशु मसीह नासरी जी रे ना कने चल-फिर”।
\v 7 ते तिन्निए तिसरा सीद्दा हात्थ पकड़ी करी तिसजो चुक्केया; ते तिस्सि वेल्ले तिसेरे पैरां ते गोड्डेयां बिच ताकत जोर आई गेया।
\v 8 ओ उटकी करी खड़ी गेया ते चलणे-फिरणे लग्गि पेया;ते चलदा,ते उटकदा,ते परमात्मा री महिमा करदा होया तिन्हेरे कने देहरे बिच गेया।
\v 9 सारे लोक्कां ने तिसजो चलदे-फिरदे ते परमात्मा री महीमा करदे दिख्खि करी,
\v 10 तिसजो पेह्चाणी लित्तेया कि ए सेइ है जे देहरे रे‘सुन्दर’ दरवाज्जे का बेइ करी भिख मगेंया करदा थिया;ते तिस गल्ल कने जे तिस कने होइ थी से बड़े हैरान होए।
\v 11 जां तिन्निए पतरस ते युहन्ना जो पकड़े रा थीया,तां सारे लोक बड़े हरान हुदें होए तिस बेराडें बिच जे सुलेमान रा केहलादां,तिन्हेरे का दोड़ी करी आए।
\v 12 ए दिख्खि करी पतरस ने लोक्कं जो बोल्लेया,‘हे इस्राएलियों,तुसी इस म्हणु पर किजो हरान हुदें,ते असां पास्से इय्यां किजो दिख्खेया करदे हिन कि मन्नों असा ई ने  अपणी ताकत या भक्ति कने इसजो चलणे-फिरणे जोग्गा बणाई दित्ता।
\v 13 अब्राहम ते इसहाक ते याकूब रे परमात्मा,हमारे बाब्बे-दाद्दे रे परमात्मा ने अपणे सेवक यीशु जी री महीमा कित्ती,जिन्हेरे जो तुसी पकड़वाई दित्ता,ते जां पिलातुस ने तिन्हेरे जो छड्डि दैणे रा फैसला कित्ता,तां तुसी तिसेरे सामणे तिन्हेरा इन्कार कित्ता।
\v 14 तुसी तिस पवित्र ते धर्मी रा इन्कार कित्ता,ते मिन्नत कित्ती कि इक्क हथयारे जो तुसां वास्ते छड्डि दित्ता जाए;
\v 15 ते तुसी जिन्दगी रे राजकुमार जो मारी रख्खेया,जिसजो परमात्मा ने मुर्देयां बिच का जिन्दा कित्ता;ते इस गल्ल रे असी ग्वाह हिन।७;ते तिन्निए तिसरा सीद्दा हात्थ पकड़ी करी तिसजो चुक्केया; ते तिस्सि वेल्ले तिसेरे पैरां ते गोड्डेयां बिच ताकत जोर आई गेया।
\v 16 ते तिन्हा ई रे ना ने,तिस भरोसे रे वजह कने जे तिन्हेरे ना पर है,इस म्हणु जो जिसजो तुसी दिखदे ते जाणदे हिन ताकत दित्ति री है। तिसी भरोसे ने जे तिन्हेरे वजह कने है,इसजो तुसी सारेयां रे सामणे बिल्कुल भला-चगां करी दित्ते रा है।
\v 17 ‘अवे हे भाईयों,मै जाणदा कि ए कम्म तुसी नासमजी बिच कित्ता,ते तियां इ तुसां रे सरदारां ने बी कित्तेया।
\v 18 अपण जिन्हा गल्लां जो परमात्मा ने सारे भविष्यद्वक्ता रे मुँह का पैह्ल्ले ई दस्सि दित्ते रा थिया,कि तिन्हेरे मसीह ने दुख झेलणा, तिन्हा जो उन्हा ने इस तरिक्के कने पुरा कित्ता।
\v 19 इस ताईं,मन फराओ ते हटी आओ की तुसां रे पाप मिटाए जाण जिस कने परमात्मा रे सामणे सुख-चैन रे दिन आण,
\v 20 ते से यिशु जी जो भेज्जे जे तुसां वास्ते पैह्ल्ले इ का मसीह ठहराएगे रे हिन।;
\v 21 जरुरी है कि ओ स्वर्ग बिच तिस वेल्ले रैहण जां तिकर की ओ सारी गल्लां रा सुधार ना करी लैण जिसेरी गल्ल पूराणे जमाने का परमात्मा ने अपणे पवित्र भविष्यद्वक्ताओं रे मुँह का कित्ती री हिन।
\v 22 जिय्यां कि मुसा ने बोल्लेया,‘प्रभू परमात्मा तुसां रे भाईयां बिच का तुसां वास्ते मेरे साईं इक्क भविष्यद्वक्ता जो उठाणा,जे किछ से तुसां जो बोल्ले,से सुणना।
\v 23 अपण हर इक्क म्हणु जे तिस भविष्यद्वक्ता री ना सुणे,लोक्का बिच का नाश कित्ता जाणा।’
\v 24 ते शमुएल का लेई करी तिसेरे बाद वाळेयां तिकर जिन्ने भविष्यद्वक्ता बोल्ले तिन्हा सारेयां ने इन्हा दिनां रा पैगाम दित्ते रा है।
\v 25 तुसी भविष्द्वक्ता री औलादां ते तिस वादे रे हिस्सेदार हो जे परमात्मा ने तुसां रे बाब्बे-दाद्दे कने बन्नि, जां तिन्हा ने अब्राहम कने बोल्लेया,‘तेरे वशं रे वजह कने धरती रे सारे घराने ने बरकत पाणी।’
\v 26 परमात्मा ने अपणे सेवक जो चुक्कि करी पैह्ल्ले तुसां का भेज्जेया,कि तुसां बिच का हर इक्क जो तिसेरी बुराईयां का फेरी करी बरकत दे।”
\c 4
\v 1 जां से लोक्कां जो ए बोल्लेया करदे थिये,तां याजक ते देहरे रे सरदार ते सदूकी पर चढ़ी आए।
\v 2 किजोकी से बड़े गुस्से होए कि से लोक्कां जो सखादें ते यीशु जी रा उदारण देइ देइ करी मरे होए रे लोक्कां रे जिन्दे होणे रा प्रचार करदे थे।
\v 3 उन्तिहा ने तिन्हेरे जो पकड़ी करी दुज्जे दिन तिकर हवालात बिच रख्खेया किजोकी साजं होइ गे रे थी।
\v 4 अपण वचन रे सुनणे वाळेयां बिच का मते जणेया ने भरोसा कित्ता,ते तिन्हेरी गिनती लगभग पाँज हजार आदमियां तिर होइ गी।
\v 5 दुए दिन इयां होया कि तिन्हेरे सरदार,पुरनिये ते शास्त्रि,
\v 6 ते महायाजक हन्ना ते कैफा ते युहन्ना ते सिकदंर ते जिन्ने बी महायाजक रे खानदान रे थिये,सारे यरुशलेम बिच कठी गे।
\v 7 से तिन्हा जो बिच मझाटे खड़ेरी करी पुच्छणा लग्गे कि तुसां ने ए कम्म कुस ताकत ते कुस नां कने कित्ते रा है।
\v 8 तां पतरस ने पवित्रात्मा कने भरी करी तिन्हेरे जो बोल्लेया,
\v 9 “ओ लोक्कां रे सरदारों ते पुरनियओं,इस कमजोर म्हणु कने जे भलाई कित्ती गे री है,जे आज्ज असां तिसेरे बारे बिच पुछ-ताछ कित्ती जादीं,कि से कियां खरा होया।
\v 10 तां तुसी सारे रे सारे इस्राएली जाणी लेण कि यीशु मसीह नासरी रे नां कने जिन्हा जो तुसी क्रुस पर चढाया थिया,ते परमेश्वर ने मरे रे लोक्कां बिच का जिन्दा कित्ता,ए म्हणु तुसां रे सामणे ठीक-ठाक खड़ित्ते रा है।
\v 11 ए से इ बट्टा है जिसजो तुसी राजमिस्त्रियां ने बेकार समजेया ते से कुणे रे सिरे रा बट्आ बणी गेया।
\v 12 कुसकी दुए रे जरिये छुटकारा नी;किजोकी स्वर्ग रे थल्ले म्हणुआं बिच होर कोइ दुआ नां नी दित्तेया गेया जिसेरे जरिये असी छुटकारा पाइ सके।”
\v 13 जां तिन्हा ने पतरस ते युहन्ना रि हिम्मत दिख्खि ते ए दिख्‌खेया कि ए अनपढ़ ते आम लोक हिन तां हेरान होए;फिरी तिन्हेरे जो पेहचाणेया कि ए यीशु कने रेय रे हिन।
\v 14 तिस म्हणुजो जे ठीक होया थिया तिन्हेरे कने खड़ित्ते रा दिख्खिकरी से विरोध बिच किछ बी ना बोलि सके।
\v 15 अपण इन्हा जो सभा का बार जाणे रा हुकम देइ करी से अपु बिच गल्ल-बात करणा लगे।
\v 16 “असी इन्हा लोक्कां कने क्या करण? किजोकी येरुशलेम बिच रैहणे वाळे सारे लोक्कां जो पता है,कि इन्हेरे जरिए इक्क मसहूर चमत्कार दखाया गे रा है; ते असी इसेरा इन्कार नी करी सकदे।
\v 17 अपण ईधेरे तांई कि ए गल्ल लोक्कां बिच होर जादा फैलि ना जाए असी  तिन्हेरे जो धमकादें कि से इस नां कने फिरी कुसकी कने गल्ल ना करण।”
\v 18 तां तिन्हा जो  अन्दर सद्देया ते चेतावनी देइ करी तिन्हेरे जो ए हुकम दित्ता कि यीशु रे नां कने ना  किछ बोलणा ते सखाणा।”
\v 19 अपण पतरस ते युहन्ना ने तिन्हा जो जवाब दित्ता,“तुसी अपु इ ईसाँफ करो,क्या ए परमेश्वर रे सामणे खरा है कि असी परमेश्वर का जादा तुसां गल्ल मनण।
\v 20 किजोकी ए ता असां का होइ नी सकदा कि जे किछ असां ने दिख्खेया ते सुणे रा हे से ना बोलण।”
\v 21 तां तिन्हा ने तिन्हेरे जो होर धमकाइ करी छड्डि दित्ता,किजोकी लोक्कां री वजह कने तिन्हेरे जो सजा दैणे रा कोइ मोक्कां नी मिल्लेया, ईधेरे तांई जे गल्ल होए री थी तिसेरी वजह कने सारे लोक परमेश्वर री बड़ाई करदे थे।
\v 22 से म्हणु,जिस पर ए ठीक होणे रा चमत्कार दखाया गया थिया,चाळी साल का जादा उमर वाळा आदमी थिया।
\v 23 से छुटिकरी अपणे साथियां का आए, ते जे किछ प्रधान याजकां ते पुरनियां ने तिन्हा जो बोल्ले रा थिया,तिन्हा जो सुणाई दित्ता।
\v 24 ए सुणि करी तिन्हा ने इक्क मन होइ करी बड्डि अवाज बिच परमेश्वर जो बोल्लेया,“ हे स्वामी, तुसी से इ हिन जिन्हा ने स्वर्ग ते धरती ते समुदंर ते जे किछ तिस बिच है बणाया।
\v 25 तुसी पवित्रात्मा रे जरिए अपणे सेवक असां रे पिता दाऊद रे मुँह का बोल्लेया‘होर जातियां रे लोक्कां ने हल्ला किजो मचाया ते देस-देस रे लोक्कां ने बेकार री गल्लां किजो सोच्चि।
\v 26 प्रभु ते तिन्हेरे मसीह रे खलाफ धरती रे राज्जे खड़ी पे,ते हाकम कठी गे।’
\v 27 किजोकी तुसां रे सेवक यीशु जी रे खलाफ,जिन्हेरा तुसां ने अभीषेक कित्तेया हेरोदेस ते पिन्तयुस पिलातुस बी होर जातिया ते इस्राएलियां कने इस सैहर बिच कठे होए।
\v 28 कि जे किछ तुसां री ताकत ते सोच रे हसाब कने ठेहरे रा थिया से इ करण।
\v 29 अवे  हे प्रभु,तिन्हेरी धमकियां जो दिख्‍खो; ते अपणे सेवकां जोए वरदान देयो कि तुसां रा वचन ब़ड़ी हिम्मत कने सुनाण।
\v 30 ठीक करणे तांई तुसी अपणा हात्थ बधाओ कि चमत्कार ते हरान करणे वाळे कम्म तुसां रे पवित्र सेव यीशु जी रे नां कने कित्ते जाण।”
\v 31 जां से प्रार्थना करी बैठे,ता से जगह जित्ते से कठित्ते रे थिये हिली गेया ते से सारे पवित्रात्मा कने भरी गे,ते परमेश्वर रा वचन हिम्मत कने सुणादे रेय।
\v 32 भरोसे करणे वाळेयां री मडंली इक्क मन रे थिये,इत्ते तिकर कोइ बी अपणी जायदाद जो अपणा नी बोलदा था, अपण सारा किछ आपस रा थिया।
\v 33 प्रेरित बड़ी ताकत कने प्रभु यीशु जी रे जिन्दे होइ जाणे री गुआई दिदें रेय ते तिन्हा सारेयां बड़ा अनुग्रह थिया।
\v 34 तिन्हा बिच कोइ बी गरीब नी थिया किजोकी जिन्हा का जमीन या घर थिये से तिन्हेरे जो बेचि-बेचि करी बिके री चिजां रा पैसा लेइ करी आदें ते प्रेरितां रे पैरां बिच रखि दिदें थे;
\v 35 ते जदेइ जिसेरी जरुरत हुदीं थी तिसेरे हसाब कने हर इक्क जो बड़ीं देया करदे थे।
\v 36 युसूफ नां रा इक्क साईप्रस रा इक्क म्हणु थिया जिसेरा नां प्रेरितां ने बरनबास(मतलब कि शातीं रा पुत्तर )रख्खे रा थिया।
\v 37 तिसेरी किछ जमीन थी, जिसजो तिसने बेच्चेया ते दाम रे पैसे लाई करी प्रेरितां रे पैरां बिच रख्खि दित्तेया।
\c 5
\v 1 हनन्यातैं ह नां रा इक्क म्हणु ते तिसेरी लाड़ी,सफीरा ने किछ जमीन बेचि।
\v 2 ते तिसेरे दाम बिच किछ रखि छडेया;ते से गल्ल तिसेरी लाड़ी बी जाणदी थी,ते तिसेरा किछ हिस्सा लाई करी चेल्लेयां रे पैरां बिच रखि दित्तेया।
\v 3 पतरस ने बोल्लेया,“हे हनन्याह !शैतान ने ए गल्ल तेरे मन बिच किजो पाई की तू पवित्रात्मा कने झूट बोल्ले,“ते जमीन रे दाम बिच का किछ रखि छड्डे?
\v 4 जां तीकर से तेरे का थी,क्या तेरी नी थी?ते जां से बिकी गी,क्य बस बिच नी थी?ए गल्ल अपणे मन बिच किजो सोचि?तैं म्हणुआं कने नी अपण परमेश्वर कने झूट बोल्ले रा है।
\v 5 ए गल्लां सुणदे इ हनन्या छुड़की पेया ते तिसेरी जान निकळी गी ते सारे सुनणे वाळे बड़े डरी गे।
\v 6 फिरी जवानां ने उठी करी तिसेरी अर्थी बणाई ते बार ले जाई करी गाड़ी दित्ता।
\v 7 लगभग त्रै घटें रे बाद तिसेरी लाड़ी,जे किछ होए रा थिया बगैर जाणे अन्दर आई।
\v 8 तां पतरस ने तिसजो बोल्लेया,“मेरे जो दस्स क्या तुसी से जमीन इन्ने बिच इ बेचि थी?” तिसने बोल्लेया,“हां,इन्ने बिच इ।
\v 9 पतरस ने तिसजो बोल्लेया,“ए क्या गल्ल है कि तुसी दोन्नां ने प्रभु री आत्मा री परिक्षा तांई इक्क मन बणाया? दिख,तेरे लाड़े रे गाड़णे वाळे दुआर पर इ खड़ित्ते रे हिन ते तेरे जो बी बार लेइ जाणा।”
\v 10 तां से तिसि वेल्ले तिन्हेरे पैरां पर पेइ गी ते तिसेरी जान बी निकळी गी; ते जवानां ने अन्दर आई करी तिसजो मरे रा पाया ते बार लेइ जाई करी तिसेरे लाडे रे नेड़े दब्बि दित्तेया।
\v 11 सारी कलिसीया पर ते इन्हा गल्लां रे सुनणे वाळे बड़े भारी डरी गे।
\v 12 प्रेरितां रे हत्थां का बड़े चमत्कार रे हरान करणे वाळे कम्म लोक्कां बिच दखाए जादें थे,ते से सारे सुलेमान रे औसारे बिच कठिदें थे।
\v 13 अपण होरां बिच का कुसकी जो ए हिम्मत नी हुदी थी कि तिन्हा बिच जाई मिल्ले;तां बी लोक तिन्हेरी बड़ाई करदे थे।
\v 14 भरोसा करणे वाळे मते सारे लोक प्रभु री कलिसीया बिच बड़ी भारी गिनती बिच मिलदे रेय।
\v 15 इत्ते तिकर कि लोक बमारां जो सड़कां पर लाइ-लाइ करी मज्जेयां ते झुल्लेयां  ओर लेटाई दिदें थिये किजां पतरस आये तां तिसेरी परछाई इ तिन्हा बिच का कुसकी पर पेइ जाए।
\v 16 येरुशलेम रे नेडे-तेड़े रे सैहरां बिच का बी मते सारे लोक बमार ते बुरी आत्मा रे सताए रे लोक्कां जो लाई-लाई करी कठिदें थिये,ते से सारे ठीक करी दित्ते जादें थिये।
\v 17 तां महायाजक ते तिसेरे सारे साथी जे सदुकियां रे पथं का थिये,कड़वेपन कने भरी गे।
\v 18 ते प्रेरितां जो पकड़ी करी जेलखाने बिच डपि दित्ता।
\v 19 अपण रात्ति प्रभु रे इक्क स्वर्गदूत ने  जेलखाने रे दुआर जो खोलि री तिन्हेरे जो बार लाइ करी बोल्लेया,
\v 20 “जाओ,देहरे बिच खड़ी करी इस जिन्दगी री गल्लां सारे लोक्कां जो सुणाओ।
\v 21 से ए सुणि करी भ्यागा उठी करी देहरे बिच जाई करी ए उपदेस दैणा लगे। तां महायाजक ते तिसेरे साथिया ने आई करी महासभा जो ते इस्राएलियां रे सारे पुरनियां जो कठेरेया ते जेलखानेयां बिच ए केहलाई भेज्जेया कि तिन्हेरे जो लाए।
\v 22 अपण प्यादेयां ने तित्ते पुज्जि करी तिन्हेरे जो जेखाने बिच नी पाया, ते हटी करी तिन्हेरे जो खबर दित्ती,
\v 23 “असां ने जेलखाने जो बड़ी सावधानी कने बदं कित्ते रा थिया  ते पेहरे वाळेयां जो बार खड़ित्ते रे पाया अपण जां खोल्लेया तां अन्दर कोई ना मिल्लेया।
\v 24 जां देहरे रे सरदार ते प्रधान याजकां ने ए गल्लां सुणी ता तिन्हेरे बारे बिच बड़ी चितां बिच पेइ गे कि तिन्हेरा क्या होया!
\v 25 इन्ने बिच कुसकी ने आई करी तिन्हेरे जो दस्सेया,“दिख्खो, जिन्हा जो तुसी जेलखाने बिच बदं करी के रख्खे रा थिया,से लोक देहरे बिच खड़ित्ते रे लोक्कां जो उदेस देया करदे हिन।”
\v 26 तां सरदार ने प्यादेयां कने जाई करी,तिन्हेरे जो लेइ आया,अपण जोर-जबरदस्ति कने नी,किजोकी से लोक्कां का डरदे थे कि असां पर बट्टे ना सुटण।
\v 27 तिन्हा ने तिन्हेरे जो अणी करी महासभा रे सामणे खड़ेरी दित्ता,तां महायाजक ने तिन्हेरे जो पुच्छेया,
\v 28 “क्या असां ने तुसां जो चेतावनी देइकरी हुकम नी दित्तेया थिया कि तुसि इस नां कने उपदेस मत करदे? तां बी दिख्खो,तुसां ने सारे यरुशलेम जो अपणे उपदेस कने भरी रख्खे रा है ते तिस म्हणु रा खून असां री गर्दन पर लाणा चाहंदे।
\v 29 तां पतरस ते होर प्रेरितां ने जवाब दित्ता,“म्हणुआं रे हुकम का बधी करी परमेश्वर रे हुकम जो मनणा इ असां री जिम्मेदारी है।
\v 30 असां रे बाबे-दादेयां रे परमेश्वर ने यीशु जी जो जिन्दा कित्तेया,जिसजो तुसां ने क्रुस पर लटकाई करी मारी रख्खेया थिया।
\v 31 तिसजो इ परमेश्वर ने प्रभु ते छुटकारा दैणे वाळा बणाई करी अपने सज्जे हात्थ पास्से उच्चां करि दित्तेया कि से इस्राएलियां जो मन फिराणे री ताकत ते पापां री माफी देइ सके।
\v 32 असी इन्हा गल्लां रे गुआह हिन ते तियां इ पवित्रात्मा बी,जिसजो परमेश्वर ने तिन्हा जो दित्ते रा है जे तिन्हेरा हुकम मनदे।
\v 33 ए सुणी करी से जलणा लगी पे ते तिन्हा जोमारी रखणा चाएया।
\v 34 अपण गमलिएल नां रे इक्क फरिसी ने जे व्यवस्थापक ते सारे लोक्कां बिच बड़ा मन्नेया जादां था,न्यायालय बिच खड़ी करी प्रेरितां जो थोड़ी देर तांईबार करी दैणे रा हुकम दित्तेया।
\v 35 तां तिसने बोल्लेया,“हे इस्राएलियों तुसी जे किओ इन्हा म्हणुआं कने करणा चाह्दें सोचि-समजि करी इ करेयो।
\v 36 किजोकी इन्हा दिनां का पैल्ले थियुदास ए बोलदा होया उठेया थिया,कि मै बी किछ है; ते कोई चार सौ म्हणु तिसेरे कने होइ गे,अपण से मारेया गेया ते जिन्ने लोक तिसजो मनदे थे, सारे तित्तर-बित्तर होइ गे ते मिटी गे।
\v 37 तिसेरे बाद नां लिखणे रे दिनां बिच यहुदा गलिली उठेया,ते किछ लोक अपणे पास्से करी लित्ते; से बी मुकी गेया ते जिन्ने लोक तिसजो मनदे थे सारे तित्तर-बित्तर होइ गे।
\v 38 ईधेरे तांई अवे मै तुसां जो बोलदा कि इन्हा म्हणुआं का दूर इ रेयो ते इन्हेरे कने किछ कम्म मत रख्खो;किजोकी जे ए धर्म या कम्म म्हणुआं रे पास्से का हो तां ता मिटी जाणा;
\v 39 अपण जे परमेश्वर रे पास्से का है तां तुसी तिन्हेरे कदी मिटाई नी सकगे।कुते इदेया ना हो कि उसि परमेश्व कने बी लड़णे वाळे बणी जाओ।
\v 40 तां तिन्हा ने तिसेरी गल्ल मन्नि लित्ति; ते प्रेरितां जो सद्दि करी कुटवाया,ते ए हुकम देइ करी छड्डि दित्तेया कि यीशु रे नां कने फिरी कोइ गल्ल मत करदे।
\v 41 से इस गल्ल का खुस होइ करी महासभा रे सामणे का चली गे,कि असी तिन्हेरे नां तांई बेइज्जत होणे रे जोग्गे तां ठेहरे।
\v 42 से हर रोज देहरे बिच ते घर-घर बिच उपदेस करणे,ते इस गल्ल रा सुसमाचार सुनाणे का कि यीशु जी इ मसीह हिन नी रुके।
\c 6
\v 1 तिन्हा दिनां बिच जां चेल्लेयां री गिनती मती बदणा लग्गि,तां यूनानि भाषा बोळणा वाळे इब्रानी भाषा बोळणे वाळेयां पर कुड़कुडा़णा लग्गे,कि हर दिन री सेवकाई बिच असां री विधवा जनानियां री खैर-खबर नी लिदें।
\v 2 तां तिन्हा बारां ने चेल्लेयां री मण्डली जो अपणे का सद्दि करी बोल्लेया,“ए ठीक नी कि असी परमात्मा रा वचन छड्डि करी खिळाणे-पिळाणे री सेवा बिच लग्गि रैह्न।
\v 3 इस तांई,हे भाईयो,अपणे बिच का सात्त खरे ना वाळे म्हणुआं जो जे पवित्रात्मा ते समजदारी कने भरित्ते रे होण,चुणी लो कि असी तिन्हेरे जो इस कम्म पर ठहराई देण।
\v 4 अपण असी ता प्रार्थना बिच ते वचन री सेवा बिच लग्गि रैह्णा।”
\v 5 ए गल्ल सारी मण्डली जो खरी लग्गि,ते तिन्हा ने स्तिफनूस ना रे इक्क म्हणु जो  जे विश्वास ते पवित्रात्मा कने भरित्ते रा थिया,ते फिलिप्पुस,ते प्रुखुरुस,ते निकाकोर,ते तिमौन,ते ते परमिनास,ते अन्ताकिया रे रैह्णेवाळे निकुलाउस जे यहुदी मत बिच आई गे रा थिया,चुणी लित्ता।
\v 6 इन्हा जो चेल्लेया सामणे खड़ेरेया ते तिन्हा ने प्रार्थना करी के तिन्हा पर हात्थ रख्खे।
\v 7 परमात्मा रा वचन फैळदा गेया ते यरुशलेम बिच चेल्लेयां री गिनती मती बददी गेइ;ते याजकां रा इक्क बड्डा समाज इस मत जो मनणे वाळा होई गेया।
\v 8 स्तिफनूस अनुग्रह ते ताकत कने भरी करी लोक्कां बिच बड्डे अनौखे कम्म ते निशानियां दिखाया करदा थिया।
\v 9 तां तिस अराधनालय बिच का जे लिबिरतिनो की कहलादीं थी,ते कुरैनी ते सिकन्दरिया ते किलकीया ते एशीया रे लोक्कां बिच कई इक्क उठ्ठी करी स्तिफनूस कने बैहस करणा लग्गे।
\v 10 अपण तिस ज्ञान ते तिस आत्मा रा जिस कने ओ गल्लां करदा थिया,से सामणा नी करी सके।
\v 11 इस पर तिन्हा ने कई लोक्कां जो उकसाया जे बोळणा लग्गे,“असी इसजो मुसा ते परमात्मा रे विरोध बिच गलत गल्लां बोलदे सुणे रा है।”
\v 12 ते लोक्कां ते बुर्जुगां ते शास्त्रियां जो भड़काई करी चढ़ी आए ते तिसजो पकड़ीकरी महासभा बिच लेई आए।
\v 13 ते झुठ्‌ठे ग्वाह खड़े कित्ते,जिन्हा ने बोल्लेया,“ए म्हणु इस पवित्र जगह ते व्यवस्था रे विरोध बिच बोळणा नी छडदा।
\v 14 किजोकी असी तिसजो ए बोळदे सुणे रा है कि ए इ यीशु नासरी जी ने इस जगह जो ढाह्ई दैणा,ते तिन्हा रितियां जो बदली दैणा जे मूसा ने असां जो सौपि री हिन।”
\v 15 तां सारे लोककां ने जे सभा बिच बैठ्ठे रे थिये,तिस पर नजरां टिकाई ते तिसेरा मुँह स्वर्गदूत जदेया दिख्खेया।
\c 7
\v 1 तां फिरी महायाजक ने बोल्लेया, ”क्या ए गल्लां सच हिन?”
\v 2 स्तिफनुस ने बोल्लेया,“ओ भाईयों,ते बुजुर्गों सुणो,असां रा पीता अब्राहम हरान इच बसणे का पैल्ले जां मेसोपोटेमिया बिच थिया; तां उजळे परमेश्वर ने तिन्हा जो दरसन दित्ता।
\v 3 ते तिस जो बोल्लेया,‘तु अपणे देस ते अपणे रिस्तेदारां बिच का निकळी करी तिस देस जो जा,जिसजो मै तेरे जो दिखाणा।’
\v 4 तां से कसदियां रे देस का निकळी करी हरान बिच जाइ बसेया।तिसेरे पीता रे मौत रे बाद परमेश्वर ने तिसजो तित्ते का इस देस बिच ले आई करी बसाया जिस बिच अवे तुसी बसदे,
\v 5 ते तिसजो किछ मिरास बल्कि पैर रखणे री जगह नी दित्ती, अपन वादा कित्ता कि मै ए देस तेरे ते तेरे बाद तेरे वशं रे हत्थां करी दैणा; हालांकि तां तिसेरा कोइ पुत्तर बी ना थिया।
\v 6 ते परमेश्वर ने इयां बोल्लेया,‘तेरे सतांन रे लोक्कां ने पराये देस बिच परदेसी होणा,ते तिन्हा ने तिन्हेरे जो गुलाम बनाणा ते चार सौ साल्लां तिकर दुख दैणा।’
\v 7 फिरी परमेश्वर ने बोल्लेया,‘जिस जाती रे से गुलाम होणे तिसजो मै सजा दैणी ते इसेरे बाद से निकळी करी इसी जगह बिच मेरी सेवा करणी।’
\v 8 ते तिसने तिस कने खतने रा वादा कित्ता; ते तिसी हाल बिच इसहाक तिस का पैदा होया ते अठमे दिन तिसेरा खतना कित्तेया गया;ते इसहाक का याकूब ते याकूब का बारा कुलपती पैदा होए।
\v 9 “कुलपतियां ने युसूफ का रड़ी करी के तिसजो  मिस्र देस जाणे वाळेया रे हत्थां बेच्चेया।अपण परमेश्वर तिसेरे कने थिये।
\v 10 ते तिसजो तिसेरे सारे दुखां का छुड़ाई करी मिस्र रे राजा फिरौन री नजर बिच अनुग्रह ते समज दित्ती,ते तिन्हा ने तिसजो मिस्र पर ते अपणे सारे घर पर हाकम बणाया।
\v 11 तां मिस्र ते कनान रे सारे देस बिच अकाल पेया ते जिस कने बड़ा भारी दुख होया ते असां रे बाबे-दादेयां जो अनाज नी मिलदा थिया।
\v 12 अपण याकूब ने ए सुणी करी कि मिस्र बिच अनाज है असां रे बाबे-दादेयां जो पैल्लि बारी भेज्जेया।
\v 13 दुई बारी युसूफ ने अपु जो अपणे भाईयां रे सामणे लाया ते युसूफ री जाती फिरौन जो पता लगी गी।
\v 14 तां युसूफ ने अपणे पीता याकूब ते अपणे सारे रिस्तेदारां जो जे पच्तर जणे थिये,सदि भेज्जेया।
\v 15 तां याकूब मिस्र बिच गेया;ते से ते असां रे बाए-दादे मरी गे।
\v 16 तिन्हेरी लाशां शकेम बिच पुजाई करी तिस कबर बिच रखे गे जिसजो अब्राहम ने चाँदी देइ करी शकेम बिच हमोर रे बच्चेया का खरिदी लित्तेया थिया।
\v 17 “अपण जां तिस वादे रे पुरे होणे रा वेल्ला नेड़े आया जे परमेश्वर ने अब्राहम कने कित्तेया थिया,तां मिस्र बिच से लोक बधी गे ते मते होइ गे।
\v 18 तां मिस्र बिच दुआ राजा होया जे युसूफ जो नी जाणदा था।
\v 19 तिसने असां री जाती कने चलाकी करी के असां रे बाबे-दादेया कने इत्ते तिकर बदसुलुकी कित्ती कि तिन्हा जो अपणे बच्चेयां जो सुटि दैणा पेयां कि से जिन्दे ना रैहण।
\v 20 तिस वेल्ले मूसा पैदा होया। से परमेश्वर री नजर बिच बड़ा इ छैळ थिया। से त्रै महिने तिकर अपणे प्यो रे घरे पाळेया गया।
\v 21 जां सुटि दित्तेया गेया तां फिरौन री कुड़ी ने तिसजो चुकि लिततेया ते अपण पुत्तर करी के पाळेया।
\v 22 मूसा जो मिस्र री सारे तौर-तरिक्के सखाए गे,ते से वचन ते कम्मां,दोन्नां बिच पक्कां थिया।
\v 23 “जां से चाळी साल रा होया तां तिसेरे मन बिच आया कि मै अपणे इस्राएली भाईयां कने मिलां।
\v 24 तिसने इक्क म्हणु पर नाईसांफ हुदें दिख्खिकरी तिसजो बचाया,ते मिस्रि जो मारी री तिस सताए रे म्हणु रा बदला लित्ता।
\v 25 तिसने सोच्चेया कि तिसेरे भाई समजगे कि परमेश्वर ने तिसेरे हत्थां का तिन्हेरा छुटकारा कराणा,अपण तिन्हा ने नी समजेया।
\v 26 दुए दिन जां से अपु बिच लड़ेया करदे थिये,तां से तित्ते आई निकळेया;ते ए बोलि करी तिन्हेरा मेळ कराणे तांई समजाया,‘हे आदमियों तुसी ता भाई-भाई हिन, इक्क-दुए कने किजो नाईसाँफी करदे?’
\v 27 अपण जे अपणे पड़ौसी कने नाईसाँफी करेया करदा थिया तिसने तिन्हा जो ए बोलि करी हटाई दित्ता,‘कि तेरे जो असां पर कुसने ईसाँफ करणे वाळा बणाया रा है?
\v 28 क्या जिस तरिक्के कने कल तिस मिस्रि जो मारौ रख्खेया मेरे जो बी मारी रखणा चाहंदा?’
\v 29 ए गल्ल सुणी करी मूसा न्हसेया ते मिद्यान देस बिच परदेसी होइ करी रैहणे लग्गेया,ते तित्ते तिसेरे दो मुडें पैदा होए।
\v 30 “जां पुरे चाळी साल होइ गे,तां इक्क स्वर्गदूत ने सीने पहाड़ रे जगंल बिच तिसजो बलदी होइ झाड़ी री आग्ग बिच दरसन दित्तेया।
\v 31 मूसा जो ए दरसन दिख्खिकरी हरानी होइ ए जां दिखणे तांई नेड़े गेया तां प्रभु री ए अवाज आई,
\v 32 ‘मैं तेरे बाबे-दादे,अब्राहम,इसहाक ते याकूब रा परमेश्वर है,’तां फिरी मूसा कबीं पेया,इत्ते तिकर की तिसजो दिखणे री हिम्मत बी नी रेइ।
\v 33 तां प्रभु ने तिसजो बोल्लेया,‘अपणे पैरां का जुत्ती उतारी ले,किजोकी जिस जगह तू खडित्ते रा है,से पवित्र जमीन है।
\v 34 मै सचमुच अपणे लोक्कां री जे मिस्र बिच हिन,बुरी हालत जो दिख्खे रा है; ते तिन्हेरी आह ते तिन्हेरे रोणे जो सुणे रा है; ईधेरे तांई तिन्हेरे जो छुड़ाणे तांई उतरे रा है;अवे आ,मै तेरे जो मिस्र बिच भेजणा।’
\v 35 “जिस मूसा जो तिन्हा ने ए बोलिकरी नक्कारेया थिया‘तेरे जो कुस ने असां पर हाकम या ईसाँफ करणे वाळा बणाए रा है?’तिसी जो परमेश्वर ने हाकम ते छुड़ाणे वाळा बणाई करी,तिस स्वर्गदूत रे जरिए जिसने तिसजो झाड़ियां बिच दरसन दित्ते रा थिया,भेज्जेया।
\v 36 ए इ म्हणु मिस्र ते लाल समुदंर ते जगंल बिच चाळी साल तिकर हरान करणे वाळे कम्म ते चमत्कार दिखाई-दिखाई करी तिन्हा जो कड्डि ले आया।
\v 37 ए से इ मूसा है,जिनिये इस्राएलियां जो बोल्लेया,‘परमेश्वर तुसां रे भाईयां बिच का तुसां बिच का मेरे साह्ंई इक्क भविष्यद्वक्ता जो ऊठाणा।’
\v 38 ए से इ है,जिसने जगंल बिच कलिसीया रे बिच तिस स्वर्गदूत कने सीने पहाड़ पर तिस कने गल्लां कित्ती ते असां रे बाबे-दादेयां कने थिया,तिसी जो जिन्दे वचन मिल्ले कि असां तिकर पुजाए।
\v 39 अपण असां रे बाबे-दादेया ने तिसेरी मनणी नी चाइ,बल्कि तिजसो हटाई करी अपणे मन मिस्र रे पास्से फेरे,
\v 40 ते हारून जो बोल्लेया,‘असां तांई इक्क इदेया देवता बणा जे असां रे आग्गे-आग्गे चले किजोकी ए मूसा जे असां जो मिस्र देस का कड्डि लेइ आए रा है,असी नी जाणदे कि तिसजो क्या होया?’
\v 41 तिन्हा दिनां बिच तिन्हा ने इक्क बछड़ा बणाइ करी तिसेरी मुर्ती रे आग्गे बळी चढ़ाई ते अपणे हत्थां रे कम्मां बिच मगन होणा लगी पे।
\v 42 अते परमेश्वर ने मूँह मोड़ी करी तिन्हा जो छडि दित्तेया,कि आसमान रे तारेयां री पूजा करण जियां भविष्यद्वक्तां री कताबां बिच लिख्खे रा है,‘हे इस्राएल रे घराने,क्या तुसी जगंळ बिच चाळी साल्लां तिकर जानवर री बली ते अनाज रा चढ़ावा सिर्फ मेरे जो इ चढ़ादें रेय?
\v 43 तुसी मलेक रे तम्बु ते रिफान देवते रे तारे जो लेइ करी फिरदे थे मतलब तिन्हा मुर्तियां जो जिन्हा जो तुसी प्रणाम करणे तांई बणाए रा थिया। अते मै तुसां जो बेबिलोन का परे लेइ जाई करी बसाणा।’
\v 44 “गुआई रा तम्बु जगंल बिच असां रे बाबे-दादेयां रे बिच-मझाटे थिया,जियां तिन्हा ने ठेहराया जिनिये मूसां कने बोल्लेया,‘जे  अकार तैं दिख्खे रा है,तिसेरे हिसाब कने इसजो बणा।’
\v 45 तिसी तम्बू जो असां रे बाबे-दादे पुराणे जमाने का पाई करी यहोशू कने इत्ते लेइ आए; जिस वेल्ले कि तिन्हा ने तिन्हा जातियां पर हक पाया,जिन्हा जो परमेश्वर ने असां रे बाबे-दादे रे सामणे का कड्डि दित्तेया, ते से तम्बु दाऊद रे वेल्ले तिकर रेया।
\v 46 तिस पर परमेश्वर ने अनुग्रह कित्तेया; अते तिसने मिन्नत कित्ती कि से याकूब रे परमेश्वर तांई रैहणे री जगह बणाए।
\v 47 अपण सुलैमान ने तिन्हेरे ताई घर बणाया।
\v 48 अपण परमप्रधान हत्थां रे बणाए रे घरां बिच नी रैहन्दा,जियां कि भविष्यद्वक्ता ने बोल्लेया,
\v 49 ‘प्रभू बोलदे कि स्वर्ग मेरा सिहांसन ते धरती मेरे पैरां रे थल्ले री पिढ़ी है,मेरे तांई तुसी कुस तरिक्के रा घर बणागें? ते मेरे अराम करणे री कुण सी जगह होणी?
\v 50 क्या ए सारी चिजां मेरे हत्थां री बणाए री नी हिन?’
\v 51 “हे जिद्दि मन ते कन्नां रे बगैर खतने वाळे लोक्कों,तुसी हमेसा पवित्रात्मा रा विरोध करदे।जियां तुसां रे बाबे-दादे करदे थिये, तियां ई तुसी बी करदे।
\v 52 भविष्द्वक्ता बिच का कुसजो तुसां रे बाबे-दादेयां ने नी तगं कित्ता? तिन्हा ने तिस धर्मी रे आणे री खबर दैणे वाळे तिन्हा पैल्ले जमाने रे लोक्कां जो मारी रख्खेया ते अवे तुसी बी तिसेरे पकड़वाणे वाळे ते मारी रखणे वाळे होए।
\v 53 तुसां ने स्वर्गदुतां रे जरिये ठेहराए री व्यवस्था ता पाई,अपण तिसजो मन्नेया नी।”
\v 54 ए गल्लां सुणी करी से लोक फुकी पे ते तिस पर दादं पिह्णा लगी पे।
\v 55 अपण तिसने पवित्रात्मा कने भरी करी स्वर्ग रे पास्से दिख्खेया ते परमेश्वर री महीमा जो ते यीशु जी जो परमेश्वर रे सज्जे पास्से खड़ित्ते रा दिख्खि करी
\v 56 बोल्लेया,“दिख्खो,मै स्वर्ग जो खुले रा ते म्हणु रे पुत्तर जो परमेश्वर रे सज्जे पास्से खड़ित्ते रा दिख्खेया करदा है।”
\v 57 तां तिन्हा ने बड़ी जोरे लेर मारी करी कान्न बदं करी लित्ते,ते कठे इ तिस पर झपटे;
\v 58 ते तिसजो सैहर रे बार कडि करी तिस पर बट्टे मारणा लगी पे। गुआइ दैणे वाळेयां ने अपणे कपड़े शाऊल नां रे इक्क जवान रे पैरां का उतारी करी रख्खि दित्ते।
\v 59 से स्तिफनुस पर बट्टे मारदे रेय ते से ए बोलि करी प्रार्थना करदा रेया,“ओ प्रभु यीशु जी मेरी आत्मा जो अपणाई लेयो।”
\v 60 फिरी गोड्डे भारे बेइ करी बड़ी अवाज कने बोल्लेया“हे प्रभु,ए पाप इन्हा पर मत ला।” ते ए बोलि करी से सोइ गेया।शाऊल तिसेरे मारे जाणे बिच सहमत थिया।
\c 8
\v 1 यीशु जी फिरी तिन्हा कने उदारणा बिच गल्लां करण लगे,
\v 2 स्वर्ग रा राज तिस राज्जे साह्ई है,जिनिए अपणे मुडें रा ब्याह कराया।
\v 3 ते तिसने अपणे नौकरां जो भेज्जेया की सद्दे रे लोक्कां जो ब्याह री धाम बिच सद्दे;
\v 4 फिरी तिसने अपणे नौकरां जो ए बोल्लि करी भेज्जेया,”सद्दे रे लोक्कां जो बोल्लो : दिख्खो,मै धाम तयार करी बैठा रा है,मेरे बैल ते पालतु जानव मारे गे रे हिन,ते सारा किछ तयार है; ब्याह री धाम बिच आओ।’
\v 5 अपण से आनाकानी करी के चली गे: कोइ अपणे खेतरां जो,कोई अपणे कम्मां जो।
\v 6 होर लोक्कां ने जे बचेया करदे थिये तिसेरे नौकरां जो पकड़ी करी बेईज्जत कित्ता ते मारी रख्खेया।
\v 7 तां राज्जे जो गुस्सा आया,ते तिसने अपणी सेना जो भेजि करी तिन्हा खुनि म्हणुआं जो खत्म करी दित्ता,ते तिन्हेरे नगर जो फुकि रख्खेया।
\v 8 तां तिनिए अपणे नौकरां जो बोल्लेया,“ब्याह री धाम ता तयार है अपण सद्दे रे लोक इस जोग्गे नी निकळे
\v 9 इस तांई चोक पर जाओ
\v 10 अते तिन्हा नौकरां ने सड़कां पर जाई करी क्या खरे क्या बुरे,जिन्ने मिले,सारेयां जो कठेरेया; ते ब्याह रा घर मेहमानां कने भरी गेया।
\v 11 ”जां राज्जा मेहमानां जो दिखणे तांई अन्दर आया,तां तिसने तित्ते इक्क म्हणु जो दिख्खेया,जे ब्याह रे कपड़े पाई करी नी आया थिया।
\v 12 तिसने तिसजो पुच्छेया,“मित्तरा;तु ब्याह वाळे कपड़े पाए बगैर इत्ते किजो आई गेया?’तिसेरा मूँह बन्द होइ गेया।
\v 13 तां राज्जे ने नौकरां जो बोल्लेया,’इसेरे हत्थ-पैर बन्नि करी इसजो बार न्याहरे बिच पाई देयो,तित्ते रौण ते दादं पिह्णा होणा।’
\v 14 किजोकी सद्दे रे लोक ता मते हिन अपण चुणे रे घट हिन।"
\v 15 तां फरीसियां ने जाई करी  अपु बिच गल्ल कित्ती की तिसजो कुस तरिक्के कने गल्लां बिच फसाइये
\v 16 अते तिन्हा ने अपणे चेल्लेयां जो हेरोदियां कने तिन्हेरे का ए बोलणे जो भेज्जेया"हे गुरू,असी जाणदे कि तुसी सच्चे हिन ते परमेश्वर रा रस्ता सच्चाई कने दसदे,ते कुसकि री बी परवाह नी करदे किजोकी तुसी म्हणुआ
\v 17 इसी तांई असां जो दस्सो की तुसी क्या सोचदे?कैसर जो चुगीं दैणा ठीक है या नी।'
\v 18 जां शिमौन ने दिख्खेया कि प्रेरितां रे हात्थ रखणेकने पवित्रात्मा दित्तेया  जादां,तां तिनहेरे का रुपे लाई करी बोलणा लग्गेया,
\v 19 “ए हक मेरे जो बी देयो,कि जिस कुसकि पर हात्थ रखां तिसजो पवित्रात्मा मिली जाए।”
\v 20 पतरस ने तिसजो बोल्लेया,“तेरे रुपे तेरे कने खतम होइ जाण किजोकी तैं परमेश्वर रा दान रुपे कने खरिदणे री गल्ल सोचि।
\v 21 इस गल्ल बिच ना तेरा हिस्सा है, ना इ कोइ भाग; किजोकी तेरा मन परमेश्वर रे आग्गे सिद्दा नी।
\v 22 ईधेरे तांई अपणी इस बुराई का मन हटाई करी पर्भु का प्रार्थना कर,होइ सकदा कि तेरे मन री ए सोच माफ कित्ती जाए।
\v 23 किजोकी मै दिखदा कि तु पित्त जदेइ कौड़ेपन ते अधर्म रे बन्धन बिच पे रा है।
\v 24 शिमौन ने जवाब दित्ता,“तुसी मेरे तांई परमेश्वर का प्रार्थना करो कि जे गल्लां तुसां ने बोलि,तिन्हा बिच का कोइ मेरे पर ना आई पे।”
\v 25 अते से गुआई देइ करी प्रभु री गल्लां सुणाई करी यरुशलेम जो हटी गेया,ते सामरियां रे मते सारे ग्रां बिच खुसखबरी सुणादें गे।
\v 26 फिरी परमेश्वर रे इक्क स्वर्गदूत ने फिलिप्पुस जो बोल्लेया,“उठ ते दक्षिण रे पास्से तिस रस्ते पर जा,जे यरुशलेम का गादा जो जादां।”ए रेगिस्तानी रस्ता है।
\v 27 से उठी करी चली पेया, ते दिख्खो,कूश देस रा इक्क म्हणुआया करदा थिया जे खोजे ते कूशियां री राणी कदांकिया रा मत्रीं ते खजांची थिया। से अराधना करणे जो यरुशलेम आया थिया।
\v 28 से अपणे रथ पर बैठे रा थिया ते यशायाह भविष्यद्वक्ता री कताब पढ़दा होया हटेया करदा थिया।
\v 29 तां आत्मा ने फिलिप्पुस जो बोल्लेया,“नेड़े जाई करी इस रथ कने होइ जा।”
\v 30 फिलिप्पुस तिसेरे पास्से न्हसेया ते तिसजो यशायाह भविष्यद्वक्ता री कताब पढ़दे होये सुणेया ते पुच्छेया,“तु जे पढ़ेया करदा क्या तिसजो समजदा बी?”
\v 31 तिसने बोल्लेया,“जां तिकर कोइ मेरे जो ना समजाए तांइ तिकर मै कियां समजां?” ते तिसने फिलिप्पुस का मिन्नत कित्ती की से चढ़ि करी तिसेरे कने बे।
\v 32 पवित्रशास्त्र रा जे अध्याय से पढ़ेया करदा थिया से ए थिया :“से भेड़ रे सांई बडणे तांईइ पुजाया गेया,जियां मेमना पणे ऊन कुतरणे वाळेयां रे सामणे चुपचाणे रैहन्दा,तियां इ तिसने बी अपणा मुँह नी खोल्लेया।
\v 33 तिसेरी दीनता तिसेरा ईसाँफ नी होइ सकेया। तिसेरे वेल्ले रे लोक्कां रे बारे बिच कुसने दसणा?किजोकी धरती का तिसेरी जिन्दगी चुक्कि लित्ती जादीं।”
\v 34 इस पर खोजे ने फिलिप्पुस का पुच्छेया,“मैं तेरे का मिन्नत करदा,ए दस्स कि भविष्यद्वक्ता ए कुसेरे बारे बिच बोल्लेया करदा है,अपणे या कुसकी होरसी रे बारे बिच?”
\v 35 तां फिलिप्पुस ने अपण मुँह खोल्लेया,ते इसी शास्त्र का सुरू करी के तिसजो यीशु जी रा सुसमाचार सुणाया।
\v 36 रस्ते बिच जादें-जादें से कुसकी पाणी वाळी जगह पुज्जे। तां खौजे ने बोल्लेया,“दिख्ख इत्ते पाणी है अवे मेरे जो बपतिस्मा लैणे बिच क्या रोक है?
\v 38 तां तिनिये रथ खड़ा करणे रा हुकम दित्ता,ते फिलिप्पुस ते खोजा दोन्नों पाणी बिच उतरी गे,ते तिसने खोजे जो बपतिस्मा दित्ता।
\v 39 जां से पाणी बिच निकळी करी उप्पर आये तां प्रभु रा आत्मा फिलिप्पुस चुकी करि लेई गे, ते खौजे ने फिरी तिसजो नी दिख्खेया ते से खुसी मणादें मणादें अपणे पर चली गेया।
\v 40 फिलिप्पुस अशदोद बिच आई निकळेया,ते जां तिकर केसरिया बिच ना पुज्जेया तां तिकर सैहर०सैहर बिच खुस-खबरी सुणादां गया।
\c 10
\v 1 कैसरिया बिच कुरलेनियुस नां रा इक मह्णु थिय्य। से सेना रे उस दल रा सूब्बेदार थिय्या जिस जो कि इतालियानी बोलेया जांदा थिय्या।
\v 2 से परमेश्वर रा डर मनणे वाळा भक्त मह्णु थिय्या अत्ते तिय्यां ई तिसेरा टब्बर बी थिय्या, अत्ते से गरीब मह्णुआं री मदत करणे तांई बड़ा दान दिंदा थिय्या, अत्ते हमेसा ई परमेश्वर का प्रार्थना करदा रैह्न्दा थिय्ये।
\v 3 धियाड़ी रे तीन बजे रे नेड़े-भेड़े तिस ने इक दर्शन बिच साफ-साफ दिख्खेया कि परमेश्वर रा इक स्वर्गदूत अन्दर आई करी तिस जो बोल्लेया करदा है, “कुरलेनियुस।”
\v 4 तिन्ने उस जो ध्यान कने दिख्खेया अत्ते डरी करी बोल्या, “ओ प्रभु जी,  एह् कै है?” स्वर्गदूत ने उस जो बोल्या, तेरी प्रार्थना ते तेरे दित्ते रा दान इक चेत्ते तांई परमेश्वर का पुज्जे रे हिन।
\v 5 इधेरे तांई अवे किच्छ मह्णुआं जो याफा भेज अत्ते शमौन नां रे इक मह्णु जो, जिस जो कि पतरस बी बोल्दे, इत्ते सद्दी ले।
\v 6 से चमड़े रा धन्धा करणे वाळे शमौन रे घरे परोणा है, अत्ते तिसेरा घर समुन्द्र रे कनारे है।
\v 7 से स्वर्गदूत जे तिस कने गल्ल करेया करदा थिय्या, जां चली गेया ता उसने अपणे दो  सेवा करणे वाळे जो अत्ते अपणे खास भक्त सिपाईयां बिच का इक जो सद्देया।
\v 8 अत्ते जे किच्छ होया थिय्या, उन्हा जो सब दस्सी करी याफा जो भेजी दित्तेया।
\v 9 अगले रोज जां से चलदे-चलदे सैहर रे नेड़े पूज्जणे ई वाळे थिय्ये, पतरस धियाड़ी बेल्ले प्रार्थना करणे तांई छत पर चढ़ेया।
\v 10 ते तिस जो भूख लग्गी, ते किच्छ खाणा चांदा थिय्या। अपण जां से रोटी बणाणे री त्यारी करेया करदे थिय्ये, ता से बेसुद्द होई गेया।
\v 11 ते तिस ने दिख्खेया कि अम्बर खुली गेया, ते इक बड्डी चादर जदेयी कोई चीज थल्ले उतरेया करदी है। तिस जो चारो पास्से का लटके रा थल्ले उतरेया करदा है।
\v 12 उस बिच हर किसम रे जानवर, धरती पर रेंगणे वाळे जीव-जन्तु ते चीड़ू-पखेरू थिय्ये।
\v 13 तिस जो इक इदेइ अवाज सुणिती, पतरस उठ,मार ते खा।”
\v 14 अपण पतरस ने बोल्या, “प्रभु, बिल्कुल नी, किजोकि मैं कदी कोई अपवित्र या भिट्ठी चीज नी खाई।”
\v 15 फिरी दूज्जी बारी तिस जो अवाज सुणिती, जिस बी चीज जो परमेश्वर ने सुच्चा बणाये रा है,तिसजो तू भिट्टा मत बोल।
\v 16 त्रै बारी इय्यां ई होया, तां से चीज फिरी तिस्सी बेल्ले असमान बिच चुक्की लित्ती गेई।
\v 17 अवे जां पतरस तिस दरसन रे बारे बिच सोच्चेया करदा थिया इसका पैल्ले कि तिसजो समजी पादां,से लोक जिन्हा जो कुरलेनियुस ने भेज्जेया थिया तिन्हा ने शमौन रे घर रा पता लाई करी तिसेरे  दुआर का पुजी गे।
\v 18 से हक्कां लाई करी पूच्छणा लग्गे, “कै शमौन जिस जो कि पतरस बी बोल्दे, कै  से इत्ते ई  परोणा  है?
\v 19 पतरस तिस दर्शन रे बारे सोच्चेया ई करदा था, कि आत्मा ने तिस जो बोल्या, “दिख्ख, त्रै मह्णु तिज्जो तोपया करदे हिन।
\v 20 अवे उठ ते थल्ले जा अत्ते बे-झिझक तिन्हा कने चली जा, किजोकि मैं ई तिन्हा जो भेज्जे रा है।
\v 21 तां पतरस ने थल्ले जाई करी तिन्हा मह्णुआं जो बोल्या, “दिख्खो, जिस जो तुसी तोपया करदे हिन से मैं ई है। तुसी किजो हिन आए रे?
\v 22 तिन्हा ने बोल्या, “कुरनेलियुस सूबेदार जे भला अते नेक, परमेश्वर रा डर मनणे वाळा, ते पूरी यहूदी जाति बिच इज्जत दार मह्णु है, तिस जो इक पवित्र स्वर्गदूत ने तिज्जो अपणे घरे सद्दणे अत्ते तेरे का वचन सुणने तांई बोल्ले रा है।
\v 23 तां तिस ने तिन्हा जो अन्दर सद्दी करी तिन्हेरी खातरदारी कित्ती। दूज्जे रोज से उन्हा कने गेया, अते याफा रे रेह्णे वाळे भाइयाँ बिच का किच्छ तिस कने गे।
\v 24 दुए रोज्जे से कैसरिया जाई पूज्जेया।ते कुरनेलियुस अपणे रिश्तेदारां अत्ते अपणे जिगरी-दोस्तां कने उस जो भाळेया करदा थिय्या।
\v 25 जां पतरस अन्दर आया करदा थिया, कुरनेलियुस तिस कने मिल्लेया, अत्ते तिसेरे पैर बंदी करी तिस जो नमस्ते कित्ती।
\v 26 अपण पतरस ने तिस जो उठाई करी बोल्या, “उठ, मैं बी ता मह्णु है।
\v 27 ते तिस कने गल्ल-बात करदे-करदे जाँ से अन्दर गेया ता पतरस ने बड़े मह्णुआं जो इकठ्ठा दिख्खी करी
\v 28 उन्हा जो बोल्या, “तुसी अपू जाणदे कि यहूदियां ताँई दूज्जी जाति रे मह्णु कने  कोई रिश्ता रखणा या उसेरे उत्ते जाणा पाप है,अपण फिरी बी परमेश्वर ने मिंजो दिखाया कि मैं कुसकी बी मह्णु जो भिट्ठा या अपवित्र ना बोंल्लां।
\v 29 इधेरे तांई मिंजो जां सद्देया ता मैं बगैर किछ बोल्ले चली आया।अवे मैं पूच्छदा कि मिंजो तुसी कुधेरे तांई सद्देया?
\v 30 कुरेनेलियुस ने बोल्या, “चार रोज पैल्ले ठीक इस्सी बेल्ले जाँ मैं अपणे घरे बिच लगभग कोई त्रै बजे प्रार्थना करेया करदा थिय्या, तां इक मह्णु चमकिले कपड़े पाई करी मेरे मुहागर आई खड़ा होया।
\v 31 अत्ते तिन्ने बोलेया, ‘कुरनेलियुस, तेरी प्रार्थना सुणी लेरी है, ते तेरे दीन दुखियाँ जो दित्ते रे दान परमेश्वर रे सामणे याद कित्ते गे हिन्।
\v 32 इधेरे तांई कुसकी जो याफा भेज्जी करी शमौन जो,  जिस जो कि पतरस बी बोल्दे, सदाई ले, से समुन्द्र रे कनारे चमड़े रा धन्धा करणे वाळे शमौन रे घरे रुके रा है।
\v 33 ताँ मैं तिस्सी बेल्ले  तेरे का मह्णु भेज्जे, अत्ते तुसा ने खरा कित्ता, जे आई गे। इधेरे तांई अवे परमेश्वर ने जे किच्छ तुसां जो बोलेया है, से सब किच्छ सुणने तांई असी सब इत्ते परमेश्वर रे सामणे आये हिन्।
\v 34 तां पतरस ने  बोल्या, अवे मैं वाक्केई समझी गेया परमेश्वर कुस कने बी भेदभाव नी करदा,
\v 35 अपण से हर जाति बिच जे तिन्हा रा डर मनदे ते नेक कम्म करदे हिन, तिन्हा जो से अपणाई लिंदे।
\v 36 जे वचन उस ने इस्त्राएल रे लोकाँ का भेज्जेया, जाँ यीशु मसीह रे जरिये (जे सबनी रा प्रभु है) सांति रा शुभ-बसेख सुणाया।
\v 37 तुसी  उस वचन जो जाणदे, जे यूहन्ना रे बपतिस्मा रे प्रचार रे बाद गलील का लेईकरी सारे यहूदिया बिच फैली गेया।
\v 38 परमेश्वर ने कुस तरिक्के कने यीशु  नासरी रा  पवित्र आत्मा ते सक्ति कने अभिषेक कित्तेया थिय्या, अत्ते भले कम्म करदे उन्हा सब जो जे सैतान रे तंग कित्ते रेयां जो खरा करदे रेह्, किजो कि परमेश्वर तिन्हा कने थिय्ये।
\v 39 अते असा उन्हा सबनी गल्लाँ रे गवाह् हिन्, जे  तिन्हा ने यहूदिया रे देस ते यरूशलेम बिच बी कित्ते, ते उन्हा ने यीशु जी जो सूळी पर लटकाई करी मारी बी दित्तेया।
\v 40 परमेश्वर ने तिन्हा जो तिज्जे रोज जिंदा करी के सामणे बी दिखाई दित्तेया,
\v 41 सबनी लोकां जो नी, बल्कि तिन्हा गवाह रे सामणे  जिन्हा जो परमेश्वर ने पैल्ले का ई चुणी लित्ते रा थिय्या, मतलब असां जो जिन्हा ने तिन्हेरे मरी करी फिरी जिंदा होई जाणे का बाद तिन्हा कने खाया पित्तेया
\v 42 तिस ने असा जो हुकम दित्तेया कि लोकाँ बिच प्रचार करो अत्ते गवाई देयो, कि एह् सेह्ई है जिस जो परमेश्वर ने जिंदे अत्ते मरे रेयां रा न्याय करणे तांई चुणेया है।
\v 43 सब भविष्यवाणी करणे वाळे तिन्हेरी गवाई दिंदे कि हर कोई जे तिन्हा पर विस्वास करगा, तिस जो तिन्हेरे नां रे जरिये पापाँ का माफी मिलणी।
\v 44 पतरस एह् गल्लां बोल्या ई करदा थिय्या कि तिस्सी बेल्ले सब सुणने वाळेयां पर पवित्र आत्मा उतरी आया।
\v 45 अत्ते जितणे खतना होये रे विस्वासी पतरस कने आये रे थिय्ये, से सब हरान होई गे कि पवित्र आत्मा रा दान होरसी जाति रे मह्णुआं जो बी दित्तेया गेया।
\v 46 किजो कि तिन्हा ने उन्हा जो होर-होर भाषा बोल्दे ते परमेश्वर री बड़ाई करदे सुणेया।
\v 47 इस गल् पतरस ने बोलेया, “क्या कोई पाणी पर रोक लाई सकदा, कि  बपतिस्मा नी मिल्लो,” जिन्हा जो म्हारे सेई पवित्र आत्मा मिलेरा ए ?
\v 48 ते तिस ने हुक्म दित्तेया कि तिन्हा जो यीशु मसीह रे नां कने बपतिस्मा दित्तेया जाये। तां तिन्हा ने तिसेरे छन्दे कित्ते कि किच्छ रोज होर तिन्हा का रुकी जाये।
\c 11
\v 1 पूरे यहूदिया बिच भाइयां ते बसेख दैणे वाळे दूतां ने सुणेया कि प्रभु रा वचन होरसी जाति वाळेयां ने बी अपनाई लित्तेया है।
\v 2 अते जां पतरस यरूशलेम बिच आया ता जिन्हा रा खतना होये रा थिय्या से मह्णु एह् बोली करी तिस कने बेह्स करणा लग्गे,
\v 3 “तू ता जिन्हा रा खतना नी है होये रा है तिन्हेरे उत्ते जाईकरी तिन्हा कने खाया-पित्तेया।”
\v 4 तां पतरस ने तिन्हा जो सूरु का इक-इक गल्ल दस्सी;
\v 5 मै याफा सैहर बिच प्रार्थना करेया करदा थिय्या। मैं बेसुद्ध होईकरी दर्शन दिख्खेया कि बड्डी चादर साह्ई कोई चीज चारो कुणे का लटकेरी अम्बरा का उतरेया करदी है। फिरी से उतरी करी मेरे का आई रेह्ई।
\v 6 अत्ते जां मैं तिस जो ध्यान कने दिख्खेया ता उस बिच दुनियां रे चार पैरां वाळे, जंगली जानवर, रेंगणे वाळे जीव-जन्तु अत्ते अम्बरा बिच उड़ने वाळे पखेरु दिख्खे।
\v 7 ताँ मिंजो एह् अवाज बी सुणिती, ‘पतरस, उठ! मार अते खा।’
\v 8 अपण मैं बोल्या, ‘ओ प्रभु जी, बिल्कुल नी! किजोकि मेरे मूँह् बिच कोई अपवित्र या भिट्ठी चीज कदी नी गेई।
\v 9 अपण दूज्जी बरी अम्बरा का एह् अवाज आई, ‘जे परमेश्वर ने सुच्चा बणाया है तिस जो भिट्ठा मत बोल।’
\v 10 त्रै बरी इह्य्यां ई होया, तां सब किच्छ तिस्सी बेल्ले अम्बरा जो खिच्ची लित्तेया गेया।
\v 11 अत्ते दिख्खो, ठीक तिस्सी बेल्ले त्रै मह्णु जे कैसरिया का मेरे का आये थिय्ये उस घर रे सामणे आई खड़े होये जित्ते मैं रूके रा थिय्या.
\v 12 तां पवित्र आत्मा ने मिंजो बोलेया कि मैं बगेर कोई झिझक रे तिन्हा कने जाँ अत्ते एह् छै: भाई बी मेरे कने आये अते असी तिस मह्णु रे घरे जो गे।
\v 13 तिस ने असाँ जो दस्सेया कि कुस तरिक्के तिस ने इक स्वर्ग दूत जो अपणे घरे खड़ितेरा दिख्खेया अत्ते बोलदे सुणेया, ‘कुसकी जो याफा बिच भेजी करी शमौन जो जिस जो कि पतरस बी बोलदे, इत्ते सद्दवाई लै।
\v 14 तिस ने तुसां जो इदेयी गल्लां दस्सणियाँ जिस कने तेरा अत्ते तेरे टब्बर रा उद्धार होणा।’
\v 15 अत्ते जिय्याँ ई मैं बोलणा सुरू कित्तेया तिय्याँ ई पवित्र आत्मा तिन्हा पर बी तिस्सी तरिक्के कने उतरेया जिस तरिक्के सुरू बिच असां पर उतरेया थिय्या।
\v 16 तां मिंजो प्रभु रा से वचन चेत्ता आया जे से बोलेया करदे थिय्ये, ‘यूहन्ना ने ता पाणी कने बपतिस्मा दित्तेया, अपण तुसां जो पवित्तर आत्मा कने बपतिस्मा मिलणा।
\v 17 इधेरे तांई जे परमेश्वर ने उन्हा जो बी सेह्ई वरदान दित्तेया जे असां जो प्रंभु यीशु जी पर विश्वास करणे पर मिल्लेया थिय्या, ता मैं कुण हुन्दा जे परमेश्वर जो रोकी सकदा थिय्या?
\v 18 से एह् सुणी करी चुप होई गे अत्ते परमेश्वर री बड़याई करी के बोल्णा लगे, “तां ता परमेश्वर ने होर जातियां रे मह्णुआं जो बी पापाँ का तौबा करणे रा मौका दित्तेया है जे अन्नत जिंदगी री तरफ लेई जाँदा।
\v 19 से मह्णु जे स्तिफनुस रे बेल्ले मिलणे वाळी मुसिबताँ का तित्तर-बित्तर होई गे थिय्ये। एह् चलदे-चलदे फीनीके, साइप्रस, अत्ते आन्ताकिया बिच जाई पुज्जे। एह् यहूदियां जो छड्डी करी होर कोई कुसकी जो बी वचन नी सुणान्दे थिय्ये।
\v 20 अत्ते तिन्हा बिच किच्छ साइप्रस रे रेह्णे वाळे ते कुरेनी थिय्ये जे आन्ताकिया अन्दर आईकरी युनानियां जो बी प्रभ यीशु जी रा शुभ-बसेख सुणाणा लग्गे।
\v 21 प्रभु रा हत्थ तिन्हा पर थिय्या, ते बड़े मह्णु विश्वास करी के प्रभु यीशु जी रे पास्से आई गे।
\v 22 जाँ तिन्हेरी चर्चा यरूशलेम री कलीसिया ने सुणी ता तिन्हा ने बरनबास जो आन्ताकिया भेजेया।
\v 23 जाँ तिस ने तित्ते पुज्जी करी परमेश्वर री दया जो दिख्खेया ता बड़ा खुस होया अत्ते उन्हा सब री हिम्मत जो बद्धाणा लग्गेया कि से पूरे मन का प्रभु रे अग्गे विस्वास लायक बणी रेह्।
\v 24 किजोकि से इक भला मह्णु थिय्या अत्ते पवित्र आत्मा रे वस बिच थिय्या। अत्ते बड़े मह्णु प्रभु कने जुड़ी गे।
\v 25 तां से शाऊल जो तोपणे ताँई तरसुस जो चली गेया।
\v 26 जां से तिस जो मिल्ली गेया ता उस जो आन्ताकिया लेई आया। पूरे साल भर से कलीसिया कने मिलदे-जुलदे अत्ते बड़े जणेया जो सिक्सा दिंदे रेह्। ते चेल्लेयां जो सबका पैल्ले आन्ताकिया बिच मसीही बोल्या गेया।
\v 27 तिन्हा ई रोज्जां बिच किच्छ भविस्वाणी करणे वाळे यरूशलेम का आन्ताकिया जो आये।
\v 28 तिन्हा बिच का इक अगबुस नां रे मह्णू ने खड़े होईकरी पवित्र आत्मा रे गलाये एह् दस्सेया कि पक्की गल्ल है सारी दुनियां बिच बड़ा अकाल पैणा। अत्ते क्लैदियुस रे राज-पाठ रे बेल्ले इय्याँ ई होया।
\v 29 तां हर इक चेल्ले ने अपणी अपणी हैसियत रे साह्ब कने यहूदिया बिच रैह्णे वाळे हर इक भाई री मदत तांई किच्छ ना किच्छ भेजणे रा फैसला लित्तेया।
\v 30 तिन्हा ने तिय्यां ई कित्तेया अत्ते बरनबास ते शाऊल रे हत्थां अपणे बुजुर्गाँ का किच्छ भेजी दित्तेया।
\c 12
\v 1 तिस बेल्ले हेरोदेस राज्जे ने कलीसिया रे केई मह्णुआं जो तंग करणा सुरू करी दित्तेया।
\v 2 तिस ने यूहन्ना रे भ्याळ याकूब जो तलवार कने मरवाई रख्खेया।
\v 3 जां तिस ने दिख्खेया कि यहूदी मह्णु इस का गल्ल का खुस हुन्दे ता तिस ने पतरस जो बी पकड़ी लेया। से रोज अखमीरी रोटी रे रोज थिये।
\v 4 अत्ते तिस ने पतरस जो पकड़ी करी जेल्ला बिच पाई दित्तेया। तिस जो चार-चार सिपाईयां रे चार दल बिच इस इरादे कने रख्खेया कि से फसह रे बाद तिस जो मह्णुआं रे सामणे लियाया जाये।
\v 5 इस तरिक्के पतरस जेल्ला बिच रख्खेया गेया। उत्ते कलीसिया मन का तिसेरे तांई परमेश्वर कने प्रार्थना करदी रेह्ई।
\v 6 जिस राती हेरोदेस तिस जो बाहर लियाणे वाळा थिय्या, पतरस दो संगळा कने बनिह्तेरा दो सपाईयाँ रे मझाटे सुत्ते रा थिय्या ते दुआर पर पैह्रेदार जेल री रखवाली करेया करदे थिय्ये।
\v 7 अचाणक प्रभु जी रा इक स्वर्ग दूत तित्ते आई खड़ा होया, अत्ते जेल री कोठरी लौ कने जगमगाई पेई, तिस ने पतरस री बख्खी हत्थ मारी करी तिस जो जगाया ते बोल्या, “जल्दी उठ! अत्ते तिसेरे हत्थ का संगळा खुली करी पेई गेई।
\v 8 स्वर्गदूत ने तिस जो बोल्या, “तैयार होई जा, अत्ते अपणे जुत्ते पाई लै।” तिस ने तिय्यां ई कित्ता। स्वर्गदूत ने फिरी तिस जो बोल्या, “अपणे कपड़े पाई करी मेरे पिच्छे चल।”
\v 9 से बाहर निकळेया अत्ते तिसेरे पिच्छे-पिच्छे चलदा गेया; अपण तिसेरी समझ बिच एह् नी था आंदा कि जे किच्छ स्वर्गदूत बोल्या करदा है से सच्ची ई होया करदा है, अपण तिस ने एह् समझेया कि मैं दर्शन दिख्खेया करदा है।
\v 10 अत्ते जाँ से पैल्ले ते दूज्जे पैह्रेदार का निकळी करी लोह्ये रे दुआर का पुज्जे, जे सैहर जो जांदा थिय्या, से तिन्हा तांई अपणे आप ई खुली गेया। ते से बाहर निकळी करी इक गळी रस्ते होईकरी गे, इतणे बिच स्वर्गदूत तिस जो छड्डी करी चली गेया।
\v 11 जाँ पतरस जो होस आया ता तिस ने बोलेया, अवे मेरी समझ बिच आया कि एह् वाक्केई सच्च है कि प्रभु जी ने अपणा स्वर्गदूत भेजी करी मिंजो हेरोदेस रे हत्थां का बचाई लेया अत्ते यहूदियां री उम्मीदाँ पर पाणी फेरी दित्तेया।
\v 12 जाँ तिस जो पता चलेया ता से यूहन्ना री माँ रे घरे चली गेया जिस जो कि मरकुस बी बोल्दे; तित्ते बड़े सारे मह्णु इकठ्ठा होईकरी प्रार्थना करेया करदे थिय्ये।
\v 13 जां तिस ने दुआर जो खटखटाया, तां रुदे नां री इक सेवक दिख्खणे जो आई। 14 अत्ते पतरस री अवाज पछाणी करी, तिस ने खुसी रे मारे दरवज्जा नी खोल्लेया; अपण दौड़ी करी अन्दर आई, अत्ते दस्सणा लग्गी कि पतरस दुआर पर है।
\v 15 तिन्हा ने तिस जो बोल्या, “तू पागल है!” अपण से जोर पाई करी बोलणा लगी कि एह् सच्च गल्ल है। तां तिन्हा ने बोल्या, “ से तिसेरा दूत होणा!”
\v 16 उत्ते पतरस दुआर खटखटान्दा रेह्या। जाँ तिन्हा ने दुआर खोल्या ता से तिस जो दिख्खी करी हरान होई गे।
\v 17 तां तिस ने हत्थ कने इसारा कित्तेया,  कि से चुप रैह्न, अत्ते फिरी तिस ने तिन्हा जो दस्सेया, कि प्रभु जी ने कुस तरिक्के कने मिंजो जेल्ला का बाहर निकाळेया, फिरी तिस ने बोल्या, “याकूब अत्ते होर भाइयाँ जो इस बारे दस्सी देयो।” तां से तित्ते का निकळी करी दूज्जी जगह चली गेया।
\v 18 भ्याग हुन्दे ई सपाह्ईयां बिच बड़ी अफरा-तफरी मच्ची गेई कि पतरस कने कै होया।
\v 19 हेरोदेस ने जाँ तिसेरी तोप पाई ता से नी मिल्लेया ता तिस ने पेह्रेदारा का पूछताछ कित्ती अत्ते उस जो मारी दैणे रा हुकम दित्तेया। एह् सुणी करी पतरस यहूदिया जो छड्डी करी कैसरिया बिच जाई करी रैह्णे लग्गेया।
\v 20 से सूर ते सैदा रे मह्णुआं का ना-खुस थिय्या। अते से इकमत होईकरी तिस का मिलणे जो आये। राजभवन रे कर्मचारी बलास्तुस जो मनाईकरी उन्हा ने तिन्हेरा मेल कराणा चाया, किजोकि राज्जे रे देसा कने ई तिन्हेरे देसा रा पालन पोषण हुन्दा थिय्या।
\v 21 चुणे रे दिन बिच हेरोदेस राजपहनावा पाईकरी राजगद्दी पर बैठ्ठेया ते मह्णुआँ जो समझाणा लग्गेया।
\v 22 अत्ते मह्णु लैरां मारदे रेह, एह् ता मह्णु रा नी अपण परमेश्वर री अवाज है।
\v 23 उस्सी बेल्ले प्रभु जी रे इक स्वर्गदूत ने तिस जो मारी दित्तेया, किजोकि तिस ने परमेश्वर जो महिमा नी दित्ती। तिसेरे जिस्म बिच कीड़े पेई गे अत्ते से मरी गेया।
\v 24 अपण परमेश्वर रा वचन प्रचार बद्धदा ते फैलदा गेया।
\v 25 बरनबास ते शाऊल यरूशलेम बिच अपणी सेवा रा कम्म पूरा करी के जिस जो मरकुस बोलदे तिस यूहन्ना जो लेईकरी आन्ताकिया का हटि आये।
\c 13
\v 1 आन्ताकिया री कलीसिया बिच किच्छ भविष्यवाणी करणे वाळे अत्ते बरनबास ते शमौन जिस जो कि काळा(नीगर)बी बोल्दे थिय्ये, कुरेन रा लूकियुस, मनाहेम जिसेरा पालन-पोषण देस रे चौथे हिस्से रा राज्जा हेरोदेस कने होया थिय्या शाउल जदेय किच्छ गुरू थिय्ये।
\v 2 जां से ब्रत रख्खी करी प्रभु री भक्ति करेया करदे थिय्ये ता पवित्र आत्मा ने बोल्या, “मेरे ताँई बरनबास ते शाउल जो उस कम्म तांई अलग करो जिस तांई मैं इन्हा जो सद्देया है।
\v 3 जाँ से ब्रत अत्ते प्राथना पूरी करी बैठ्ठे ता तिन्हा ने उन्हा पर अपणे हत्थ रख्खे अत्ते तिन्हा जो भेज्जी दित्तेया।
\v 4 ते से पवित्र आत्मा रे गलाये सिलूकिया जो गे, ते तित्ते का जहाज पर चढ़ी करी साइप्रस जो चली गे।
\v 5 ते सलमीस बिच पूज्जी करी तिन्हा ने यहूदियाँ री धर्म सभा बिच जाई करी परमेश्वर रे वचन रा प्रचार सुरू कित्तेया। यूहन्ना मदत करणे ताँई तिन्हेरे कने थिय्या।
\v 6 जाँ पूरे टापू बिच घूमदे-फिरदे, से पाफूस जाई पूज्जे। तित्ते तिन्हा जो इक जादू-टोह्णे करणे वाळा मिल्लेया, से इक झूठा भविस्यवक्ता थिय्या। उस यहूदी रा नाँ बार-यीशु थिय्या।
\v 7 से इक बड़ा दिमाग वाळा मह्णु थिय्या। से राज्यपाल सिरगियुस पौलुस रा सेवक थिय्या जिन्ने परमेश्वर रा वचन सुनणे ताँई बरनबास ते शाउल जो सद्देया थिय्या।
\v 8 अपण इलीमास जादू-टोह्णा करणे वाळा उन्हेरे खिलाफ थिय्या, किजोकि ऐई तिसेरे नां रा मतलब है- तिन्हेरे खलाफ होईकरी राज्यपाल जो विसवास करणे का बहकाणे री कोसिस कित्ती।
\v 9 फिरी शाउल ने जिस जो की पौलुस बी बोल्दे, पवित्र आत्मा रे वस बिच होईकरी तिस पास्से ध्यान कने दिख्खेया अत्ते बोल्लेया,
\v 10 ओ सारी बुराई अते कपट कने भरितेरे, सैतान री औलाद , तू हर नेकी रा दुस्मण है। कै तू सीद्धे-सच्चे रस्ते जो टेढा करणा नी छडणा?
\v 11 अवे दिख्ख, प्रभु रा हत्थ तेरे पर आई गेरा है अत्ते तू अह्न्ना होई जाणा ते किच्छ हाण तांई सूरज जो नी दिख्खी सकणा।” ताँ तिस्सी बेल्ले तिस जो धुन्दळा अते तिसेरे अग्गे न्यहारा होई गेया, ते से इत्ते-उत्ते हत्थ पैर चलाणे लग्गेया, ताकि तिसेरा हत्थ पकड़ी करी कोई तिस जो लेई चलन।
\v 12 तां राज्यपाल ने जे एह् किच्छ होया थिय्या, दिख्खी करी अत्ते प्रभु री सिक्सा का हैरान होई करी विस्वास कित्तेया।
\v 13 फिरी पौलुस ते तिसेरे साथी पाफुस का जहाज पर पंफूलिया रे पिरगा बिच आई गे अपण यूहन्ना तिन्हा जो तित्ते ई छड्डी करी यरुशलेम जो हटि गेया।
\v 14 उत्ते से पिरगा का चली करी पिसीदिया रे आन्ताकिया आई पूज्जे। फिरी सब्त वाळे रोज्जे धर्म सभा बिच जाई करी उत्ते बेई गे।
\v 15 ते  नियम अत्ते भविष्यवाणी करणे वाळेयां री कताबां बिच का वचन पढ़ने का बाद यहूदी धर्म सभा रे अधिकारियाँ ने तिन्हा का बोल्ली भेज्जेया, मेरे भाइयों, जे तुम्हारे का मह्णुआँ री हिम्मत बद्धाणे रा कोई वचन है ता सुणाओ।
\v 16 तां पौलुस खड़ा होई गेया अत्ते हत्थ कने इशारा करी के बोल्णा लग्गेया, “ओ इस्त्राएलियों, ते परमेश्वर रा डर मनणे वाळेयों सुणों।
\v 17 इन्हा इस्त्राएलियां रे परमेश्वर ने असां रे बब-दाद्देयां जो चुणी लेया अत्ते जाँ म्हारे लोक मिस्त्र रुके रे थिय्ये, उसने उन्हा जो महान बणाया थिय्या ते उसने अपणी महान सक्ति कने ई उन्हा जो तित्ते का निकाळेया थिय्या।
\v 18 ते से कोई चाळी सालां तांई तिन्हेरी सैह्न्दा रेह्या।
\v 19 अत्ते कनान देस बिच सत्त जातियां जो खत्म करी के उसने उन्हेरे देस जो इस्त्राएल रे लोकाँ जो कोई साड्डे चार सौ साल तांई उत्तराधिकारी रे रूप बिच देई दित्तेया।
\v 20 इसेरे बाद शमूएल भविष्यवाणी करणे वाळे रे बेल्ले तांई तिन्हा ने उन्हा जो केई न्याय करणे वाळे दित्ते।
\v 21 फिरी तिन्हा ने इक राज्जे री माँग कित्ती, ता परमेश्वर ने बिन्यामीन रे गौत्र बिच का कीश नाँ रे मह्णु रे मुन्डे शाउल जो चाळी सालाँ ताँई उन्हा जो देई दित्तेया।
\v 22 फिरी तिस जो हटाणे का बाद उस ने दाऊद जो तिन्हेरा राज्जा बणाई दित्तेया, जिसेरे बारे बिच उस ने गवाई दित्ती अत्ते बोलेया, ‘मिंजो यिशै रा निक्का दाऊद इक इदेय मह्णु रे रूप बिच मिल्लेया, जे मेरे साह्ब कने चलणे वाळा अत्ते जे मैं तिस का कराणा चाह्न्दा, से सब किच्छ तिस ने करणा।’
\v 23 इसेरे ई वंश बिच का परमेश्वर ने अपणे वादे रे साह्ब कने इस्त्राएल रे मह्णुआं का इक मुक्तिदाता मतलब यीशु जी जो भेज्जेया।
\v 24 उसेरे आणे का पैल्ले यूहन्ना ने सब इस्त्राएल रे मह्णुआं बिच तिन्हेरे पापां का तौबा करणे रा प्रचार कित्तेया।
\v 25 ते जां यूहन्ना अपणा कम्म पूरा करणे जो थिय्या, ता तिस ने बोल्या थिय्या, तुसा मिंजो जे समझदे हिन, से मैं नी है। अपण इक इदेया है जे मेरे बाद आणे वाळा है। मैं जिसेरे जूत्तेयाँ रे तस्मे खोलणे रे लायक बी नी है।
\v 26 मेरे भाइयों, अब्राहम री औलाद अत्ते तुसा बिच का जे परमेश्वर रा डर मनदे, म्हारे ताँई ई उद्धार रा वचन भेज्जेया गेरा है।
\v 27 किजोकि यरूशलेम बिच रेह्णे वाळे अत्ते तिन्हेरे अधिकारियाँ ने यीशु जी जो  नी पछाणेया। अत्ते तिन्हा जो कसुरवार ठहराई दित्तेया। इस तरिक्के तिन्हा ने भविष्यवाणी करणे वाळेयाँ रे उन्हा वचनाँ जो पूरा कित्तेया, जे हर सब्त रे रोज पढ़े जाँदे थिय्ये।
\v 28 अत्ते जां पिलातुस ने उस जो मारी दैणे लायक कोई कसुर नी पाया, तां बी पिलातुस का माँग कित्ती की, कि उस जो मारी दित्तेया जाये।
\v 29 उसेरे बारे जे बी लिख्खे रा थिय्या, जां से सब किच्छ पूरा होई गेया ता तिन्हा जो सूळी का उतारी करी इक कब्र बिच रख्खी दित्तेया।
\v 30 अपण परमेश्वर ने तिन्हा जो मरे रेयां बिच का जिंदा करी दित्तेया।
\v 31 अत्ते जे मह्णु उस कने गलील का यरूशलेम जो आये थिय्ये, यीशु जी बड़े दिनां तांई तिन्हा जो लिब्बदे रेह्, एह् सेह्ई हिन जे अवे मह्णुआं सामणे तिसेरे गवाह हिन।
\v 32 असी तुम्हारे जो उस वादे रे बारे बिच शुभ-बसेख सुणाया करदे हिन जे बब-दाद्देयाँ कने कित्तेया गेया थिय्या।
\v 33 कि परमेश्वर ने यीशु जी जो जिंदा करी के सेह्ई वादा असां रे बच्चेयाँ तांई पूरा कित्तेया, जिह्य्यां कि दूज्जे भजन बिच बी लिख्खे रा है, ‘तू मेरा पुत्र है, अज्ज मैं तिज्जो जन्म दित्तेया है।’
\v 34 उस ने तिस जो मरे रेयाँ बिच का जिंदा कित्तेया कि से सड़ो ना। उस ने इस तरिक्के बोलेया, ‘मैं से पवित्र अत्ते अटल असीस तिज्जो दैणी जिस जो दैणे रा वचन मैं दाऊद जो दित्तेया थिय्या।’
\v 35 इधेरे तांई तिन्हा ने इक होर भजन बिच बोल्या है; कि तू अपणे पवित्र जन जो सड़ने नी दैणा।
\v 36 किजोकि दाऊद ता परमेश्वर रे मकसद रे साह्ब कने अपणा सेवा रा कम्म करी के सोई गेया, अत्ते अपणे पित्रां कने दब्बेया गेया, ते सड़ी गेया।
\v 37 अपण जिस जो परमेश्वर ने जिंदा कित्तेया, तिस जो सड़ने नी दित्तेया।
\v 38 इधेरे तांई ओ भाइयों, तुसी एह् जाणी लेयो कि यीशु जी रे जरिये ई तुसा जो पापां री माफी रा बसेख सुणाया गेया है।
\v 39 अत्ते उसेरे ई जरिये हर इक विस्वास करणे वाळे जो उन्हा सब गल्लां का मुक्ति मिलदी जिन्हा का तुसा जो मूसा रे नियमाँ रे जरिये मुक्ति नी मिल्ली सकदी थी।
\v 40 इधेरे तांई सावधान रेह्यो, कुधकी भविष्यवाणी करणे वाळेयां ने जे किच्छ बोल्लेया है, तुसा कने नी होई जाओ।
\v 41 ओ बुराई करणे वाळयों, हरानगी कने मरी जाओ, किजोकि मैं तुसां रे जुग बिच इक इदेया कम्म करदा, इदेया कम्म जे कोई तुसा कने तिसेरी चर्चा बी करन ता बी तुसा कदी विसवास नी करणा।
\v 42 जाँ पौलुस अत्ते बरनबास बाहर आणे लग्गे ता मह्णुआँ ने तिन्हेरे छंदे कि अगले सब्त वाळे रोज्जे असां जो ऐई गल्लां फिरी सुणायो।
\v 43 ते जां अराधना खत्म होई गेई ता बड़े सारे यहूदी अते गैर-यहूदी भक्त पौलुस अत्ते बरनबास रे पिच्छे चली पे। तिन्हा ने गल्ल-बात करी के समझाया, कि परमेश्वर री दया बिच बणी रेयो।
\v 44 अगले सब्त वाळे रोज्जे सैहर रे सारे मह्णु परमेश्वर रा वचन सुनणे तांई इकठ्ठा होई गे
\v 45 अपण जाँ यहूदियाँ ने मह्णुआं री भीड़ जो दिख्खेया ता से कुढ़ी गे ते बुराई करणा लग्गे पे ते पौलुस ने जे किच्छ बोलेया थिय्या तिसेरे खिलाफ होई गे।
\v 46 तां पौलुस ते बरनबास ने निडर होईकरी बोल्या, “जरुरी था कि परमेश्वर रा वचन पैल्ले तुसां जो सुणाया जांदा, अपण इधेरे ताँई तुसा तिस जो दूर करदे हिन ते अपु जो अन्नत जीवन रे लायक नी समझदे ता दिख्खो, असां होर जातियां रे मह्णुआं पास्से मुड़ेया करदे हिन।
\v 47 किजोकि प्रभु ने असां जो हुकम दित्तेया है, ‘मैं तिज्जो होर जाति रे लोकां ताँई लौ बणाया है, ताकि तू दुनियां रे कुणे तांई उद्धार रे रस्ते रा जरिया हो।
\v 48 जाँ होर जाति रे मह्णुआँ ने एह् सुणेया ता खुस होई गे ते परमेश्वर रे वचन री बड़ाई करणा लग्गे, फिरी उन्हा ने जिन्हा ने अन्नत जीवन जो पाणे ताँई ठाणी लेया थिय्या, तिन्हा ने विसवास कित्तेया।
\v 49 अत्ते प्रभु रा वचन पूरे इलाक्के बिच फैलदा चली गेया।
\v 50 अपण यहूदियां ने उच्च कुल री भक्त जनानियां जो अत्ते सैहर रे बड़े मह्णुआं जो भड़काया ते पौलुस ते बरनबास रे खिलाफ परेसान करणा सुरू करी दित्तेया अत्ते दबाव पाई करी तिन्हा जो अपणे सैहर का बाहर कड्डी दित्तेया।
\v 51 तां से तिन्हेरे सामणे अपणे पैरा री धूळ झम्मी करी इकुनियुस जो चली गे।
\v 52 ते चेल्ले खुस अत्ते पवित्र आत्मा कने भरपूर हुन्दे गे।
\c 14
\v 1 इकुनियुस बिच इय्यां होया कि पौलुस अत्ते बरनबास यहूदियां री धर्म सभा जो गे, ते इदेयी गल्लां कित्ती, कि यहूदियां ते यूनानियां बिच का केई जणेया ने विस्वास कित्तेया।
\v 2 अपण उन्हा यहूदियां ने जिन्हा ने विस्वास नी कित्तेया तिन्हा  ने गैर यहूदिया जो भड़काया अत्ते भाइयां रे खलाफ तिन्हेरे मन बिच कड़वाहट पाई दित्ती।
\v 3 अत्ते से बड़े रोज्जां तांई तित्ते रेह्, ते प्रभु रे भरोसे बे-खोफ होई करी गल्लां करदे थिय्ये: अत्ते तिन्हा का प्रभु अनोखे चम्तकार अत्ते हैरान करणे वाळे कम्मां जो अपणी दया रे बसेख री गवाई दिंदा थिय्या।
\v 4 उत्ते सैहर रे मह्णुआं बिच फूट पेई गेई थी, इस कने किच्छ प्रेरितां री तरफ ते किच्छ यहूदियां री तरफ होई गे।
\v 5 अपण जां होर जाति रे लोकाँ ने अत्ते यहूदियाँ ने अपणे मन्त्रियाँ कने मिली करी उन्हा कने बुरा बरताव अत्ते तिन्हेरे पर बट्टे मारणे ताँई दौड़े,
\v 6 ता पौलुस अत्ते बरनबास जो इस गल्ल रा पता लग्गी गेया अत्ते से लुकाउनिया रे लुस्त्रा अत्ते दिरबे सैहरा बिच ते अख्खी-बख्खी रे इलाक्केयाँ जो नह्स्सी गे।
\v 7 अत्ते तित्ते शुभ-बसेख सुणान्दे रेह्।
\v 8 लुस्त्रा बिच इक मह्णु बैठ्ठे रा थिय्या, जे पैरां का अपंग थिय्या। से जम्मिंदे का ई अपंग थिय्या ते कदी चलेया नी थिय्या।
\v 9 से पौलुस जो गल्लां करदे सुणेया करदा थिय्या। ते पौलुस ने तिसेरे पास्से दिख्खेया कि इस बिच खरा होई जाणे रा विस्वास है।
\v 10 ते पौलुस ने जोरे सणे बोल्या, “अपणे पैरा रे भारे सीद्धा खड़ा होई जा।” ते से उट्टकी करी खड़ा होई गेया ते चलणे-फिरणे लग्गी पेया।
\v 11 पौलुस रा एह् कम्म दिख्खी मह्णुआं ने लुकाउनिया भाषा बिच बोलेया, असा रे बीच मह्णु रा रूप लेई करी, देवता उतरी आये हिन।
\v 12 से बरनबास जो ज्यूस बोलणा लग्गे ते पौलुस जो हिरमेस बोल्या, किजोकि पौलुस गल्लां करणे बिच मुख्य थिय्या।
\v 13 ते ज्यूस मन्दिर सैहर रे सामणे ई थिय्या। तिस मन्दिर रा पुजाळा दान्दा अत्ते फूल्लां री माळां जो सैहर रे दुआर पर लेई आया। से लोकाँ री भीड़ कने पौलुस अत्ते बरनबास ताँई बलि चणाणा चांदा थिय्या।
\v 14 अपण जाँ बसेख दैणे वाळे दूत बरनबास ते पौलुस ने एह् सुणेया ता तिन्हा अपणे कपड़े फाड़ी दित्ते अत्ते जोर सणे एह् बोलदे लोकाँ री भीड़ बिच घुसड़ी गे?
\v 15 “ओ मेरे भाइयों, एह् सब कै करेया करदे हिन? असा बी ता तुसां साह्ई मह्णु हिन, अत्ते तुसां जो शुभ-बसेख सुणाणे तांई आये हिन ताकि तुसी इन्हा फजूल री गल्लां का हटि करी जिंदे परमेश्वर री तरफ हटि आओ जिन्ने अम्बर, धरती, समुन्द्र अत्ते इस बिच जे है उसेरी कारिगिरी है।
\v 16 बित्ते कल बिच उसने सब जातियां रे मह्णुआं जो उन्हेरे अपणे-अपणे रस्ते चलणे दित्तेया।
\v 17 अपण तुसा जो उस ने अपणी गवाई दित्ते रे बगेर नी छड्डेया। किजोकि उसने तुसां कने भलाई कित्ती। उसने तुसां जो अम्बरा का बरखा ते हर मौसम रे हिसाब कने फसल दित्ती। सेह्ई तुसा जो रोटी दिंदा अत्ते तुसां रे मन जो खुसी कने भरदा।
\v 18 एह् बोल्ली करी बी उन्हा ने मह्णुआं जो बड़ी मुस्किल कने रोकेया कि उन्हा तांई बलि नी नी दित्ती जाये।
\v 19 फिरी यहूदियां ने आन्ताकिया ते इकुनियम का आईकरी मह्णुआं जो अपणे पास्से करी लेया ते पौलुस जो पथ्थर मारे, ते तिस जो मरे रा समझी करी सैहर का बाहर धरीड़ी लेई गे।
\v 20 अपण जां चेल्ले तिसेर चौं पास्से आई खड़े होये ता से उठी करी सैहर जो आई गेया अत्ते फिरी अगले रोज बरनबास कने से दिरबे जो चली गेया।
\v 21 तिस सैहर बिच तिन्हा ने मह्णुआं जो शुभ-बसेख सुणाई करी, अत्ते बड़े सारे चेल्ले बणाणे का बाद, से लुस्त्रा, इकुनियम ते आन्ताकिया जो हटि आये,
\v 22 अत्ते चेल्लेयां रे मन जो मजबूत करदे ते विस्वास बिच मजबूत बणी रेह्णे ताँई एह् बोल्ली करी तिन्हेरी हिम्मत जो बद्धाया, “असां जो बड़ी मुसिबताँ झेली करी परमेश्वर रे राज्य बिच जाणा है।
\v 23 फिरी तिन्हा ने हरेक कलीसिया बिच बुजुर्गां जो चुणी करी ब्रत अत्ते प्राथना कत्ती, अत्ते तिन्हा जो प्रभु रे हवाले करी दित्तेया जिन्हा पर तिन्हा ने विस्वास कित्तेया थिय्या।
\v 24 इसेरे बाद से पिसीदिया को हुन्दे पंफूलिया बिच आये,
\v 25 फिरी पिरगा बिच वचन सुणाई करी से इटली चली गे।
\v 26 तित्ते का पाणी वाळे जहाज बिच से आन्ताकिया जो आये। जित्ते से उस कम्म तांई जे उन्हा ने पूरा कित्तेया थिय्या परमेश्वर री दया रे हवाले कित्ते गे थिय्ये।
\v 27 तित्ते पूज्जी करी तिन्हा ने कलीसिया जो इकठ्‌ठा कित्तेया अत्ते परमेश्वर ने जे तिन्हा कने कित्तेया थिय्या, तिसेरा पूरा हाल सुणाया। अत्ते एह् बी किय्यां परमेश्वर ने होर जाति रे लोकाँ तांई विस्वास रा दुआर खोली दित्तेया।
\v 28 फिरी से चेल्लेयां कने बड़े रोजां तांई तित्ते ई रेह्।
\c 15
\v 1 फिरी किच्छ मह्णु यहूदिया बिच आईकरी भाइयां जो सिखाणे लग्गे: “जे मूसा रे साह्ब कने तुम्हारा खतना नी होया रा है ता तुम्हारा उद्धार नी होई सकदा ।
\v 2 पौलुस ते बरनबास तिन्हा कने राजी नी थिय्ये, इधेरे तांई तिन्हा बिच बड़ी बैहस-बाजी होई अत्ते फिरी एह् नतिजा निकळेया, कि पौलुस अत्ते बरनबास ते म्हारे बिच का कितणे होर मह्णु इस परसानी रे हल तांई प्रेरिताँ अत्ते मुखियां का यरूशलेम जो जान।
\v 3 अत्ते कलीसिया ने तिन्हा जो थोड़ी दूर छड्डेया, ते से फीनीके ते सामरिया का हुन्दे होर जाति रे लोकां जो पाप का तौबा करणे रा बसेख सुणान्दे गे, ते सब जो बड़ा खुस कित्तेया।
\v 4 जां से यरूशलेम पुज्जे ता कलीसिया, प्रेरित अत्ते बुजुर्ग तिन्हा कने बड़ी खुसी कने मिल्ले। अत्ते तिन्हा ने उन्हा कने परमेश्वर ने जे कम्म तिन्हेरे कने होई करी कित्तेया थिय्ये, से सब किच्छ तिन्हा जो दस्सी दित्तेया।
\v 5 अपण इस गल्ल पर फरीसियां रे दल रे किच्छ मह्णु जे विस्वासी थिय्ये, उठी करी बोलणा लग्गे, कि उन्हा जो खतना कराणा अत्ते मूसा रे नियमा जो मनणे रा हुकम दैणा चहिंदा।
\v 6 तां प्रेरित अत्ते बुजुर्ग इस गल्ल रे बारे गल्ल-बात करणे तांई इकठ्‌ठा होये।
\v 7 तां पतरस ने बड़ी बैहस-बाजी रे बाद खड़े होई करी तिन्हा जो बोल्या। ओ भाइयों, तुसी जाणदे हिन, कि बड़े रोज होये, कि परमेश्वर ने मिंजो तुसा बिच का चुणी लेरा है, कि मेरे मूंह् का शुभ-बसेख रा वचन सुणी करी होर जाति रे मह्णु विस्वास करन।
\v 8 अत्ते मनां जो परखणे वाळे परमेश्वर  ने तिन्हा जो बी असां साह्ई पवित्र आत्मा देई करी तिन्हेरी गुवाई दित्ती।
\v 9 ते विस्वास रे जरिये तिन्हेरे मन साफ करी के असां बिच ते तिन्हेरे बिच कोई फरक नी रख्खेया।
\v 10 ता अवे तुसा किजो परमेश्वर जो परखदे हिन कि चेल्लेयां री कियाड़ी पर इदेया जुन्गळ ख्खो, जिस जो कि न म्हारे पित्र चुक्की सके थिय्ये अत्ते ना असा चुक्की सकदे हिन।
\v 11 हां, असा रा ता पक्का है, कि जिस तरिक्के कने तिन्हा ने प्रभु यीशु जी री दया कने उद्धार पाणा, तिस्सी तरिक्के कने अस्सी बी पाणा।
\v 12 ता सारी सभा चुपचाणे बरनबास ते पौलुस री सुनणे लग्गी, कि परमेश्वर ने तिन्हेरे जरिये होर जाति रे मह्णुआं बिच कदेय-कदेय चमत्कार, ते हरान करणे वाळे कम्म दिख्खाये।
\v 13 जां से चुप होये, ता याकूब बोल्णे लग्गेया, ओ भाइयों, मेरी सुणो,
\v 14 शमौन ने दस्सेया कि परमेश्वर ने सुरूआत बिच होर जातियाँ रे लोकां रे बिच इदेयी दया कित्ती, कि उन्हा बिच का अपणे नां तांई लोकां जो चुणी लेया।
\v 15 ते इस कने भविष्यवाणी करणे वाळे री गल्लां बी मिलदी, जिह्य्यां लिख्खे रा है कि:
\v 16 इसेरे बाद मैं फिरी आई करी दाऊद रे डेरे जो फिरी बनाणा जे ढेह्ई गेरा है, ते तिसेरे खंडरा जो फिरी बनाणा, ते तिन्हा जो खड़ा करणा।
\v 17 इधेरे तांई जे मह्णु बचे रे हिन से गैर-यहूदी सब जे अवे मेरे हिन, प्रभु जो तोपन।
\v 18 एह् ओई प्रभु बोल्दे हिन जे दुनियां री सुरुआत का  इन्हा गल्ला रा बसेख दिंदे आये रे हिन।
\v 19 इधेरे तांई मेरी सोच एह् है, कि होर जातियां बिच का जे मह्णु परमेश्वर रे पास्से आई जांदे, असी तिन्हा जो परेसान न करण।
\v 20 अपण तिन्हा जो लिख्खी भेज्जो, कि से मूर्तां री गन्दगी का, व्यभिचार का, गळा घोटी करी मारे रे जानवर रे मांस का ते खून खाणे का बची रैहण।
\v 21 किजोकि पुराणे बेल्ले का सैहर-सैहर मूसा रे नियमां रा प्रचार करणे वाळे हून्दे चली आया करदे हिन, ते से हर सब्त वाळे रोज्जे धर्म सभा बिच पढ़े जांदे हिन ।
\v 22 तां सारी कलीसिया समेत प्रेरितां ते बुजुर्गां जो खरा लग्गेया, कि अपणे बिच का किच्छ मह्णुआं जो चुनण, मतलब यहूदा जिस जो कि बरसब्बा बी बोल्दे, ते सीलास जो जे  भाइयां बिच मुखिया थिय्ये; ते तिन्हा जो पौलुस ते बरनबास रे कने आन्ताकिया भेजण।
\v 23 ते तिन्हेरे हत्थां एह् लिख्खी भेज्जेया, कि आन्ताकिया, सीरिया ते किलिकिया बिच रैह्णे वाळे भाइयां जो जे कि होर जाति रे हिन, प्रेरितां ते बुजूर्गां रा नमस्कार।
\v 24 असा ने सुणेया, कि असा बिच का कितणेयां ने तित्ते जाईकरी, तुसा जो अपणी गल्लां कने डराई दित्तेया; ते तुसा रे मन बदली दित्ते रे हिन अपण असा ने तिन्हा जो हुकम नी दित्तेया थिय्या।
\v 25 इधेरे तांई असां ने इक्क मन होई करी ठीक समजेया, कि चुणे रे मह्णुआं जो अपणे प्यारे बरनबास ते पौलुस रे कन्ने तुसां का भेज्जण।
\v 26 एह् ता इदेय मह्णु हिन, जिन्हा ने अपणी जान असां रे प्रभु यीशु मसीह जी रे नां तांई खतरे बिच पाए री है।
\v 27 ते असां ने यहूदा ते सीलास जो भेज्जे रा है जिन्हा ने अपणे मूंह् कने बी एह् सब गल्लां दस्सी दैणी।
\v 28 पवित्र आत्मा जो, ते असां जो ठीक लग्गेया, कि इन्हा जरुरी गल्लां रे अलावा तुसां पर होर कोई बोझ ना देंन।
\v 29 कि तुसा मूर्तां जो बली कित्ते री चीजां का, खून का, गळा घोटी करी मारे रे जानवर रे मांस का ते व्यभिचार का बची रेयो। इन्हा सब का दूर रेयो; ता तुसा रा भला होणा अग्गे सब खरा रेयो ।
\v 30 फिरी से विदा होई करी आन्ताकिया जो पूज्जे, ते सभा जो कठ्‌ठेरी करी के से चिठ्‌ठी तिन्हा जो देई दित्ती।
\v 31 ते से पढ़ी करी तिस सिक्सा री गल्लां का बड़े खुस होये।
\v 32 ते यहूदा ते सीलास ने जे अपू बी भविष्वाणी करणे वाळे थिय्ये, बड़ी गल्लां कने भाइयां जो सिक्सा देईकरी मजबूत कित्तेया।
\v 33 तिसेरे बाद से किच्छ रोज तित्ते रुके, अत्ते फिरी तित्ते का सांति कने अपणे भेजणे वाळे भाइयां का आये जिन्हा ने उन्हा जो भेजेया थिय्या।
\v 35 अत्ते पौलुस अते बरनबास आन्ताकिया बिच रुकी गे, ते बड़े होर मह्णुआं कने प्रभू रे वचन का सिखान्दे अत्ते शुभ-बसेख सुणादे रेह्।
\v 36 किच्छ रोज्जां बाद पौलुस ने बरनबास जो बोल्या, कि जिन्हा-जिन्हा सैहरां बिच असां ने प्रभु रा वचन सुणाया थिय्या, चलो, फिर तित्ते जाई करी अपणे भाइयां जो दिख्खदे, कि कदेय हिन।
\v 37 बरनबास चाह्न्दा थिय्या कि जिस जो मरकसु बोलेया जांदा तिस यूहन्ना जो बी अपणे कने लेई चलन।
\v 38 अपण पौलुस ने तिस जो जेह्ड़ा कि पंफूलिया बिच तिन्हा का बखरा होई गेया थिय्या, ते कम्मा पर तिन्हा कने नी गेया थिय्या, कन्ने लेई जाणा ठीक नी समझेया।
\v 39 इधेरे तांई एह् इक दूज्जे रे खलाफ होई गे, ते नतिजा एह् निकळेया से इक दूज्जे का बखरे होई गे। बरनबास मरकुस जो लेईकरी जहाज पर कुप्रुस जो चली गेया।
\v 40 अपण पौलुस ने सीलास जो चुणी लेया, ते भाइयां का परमेश्वर री दया रे हवाले करी दित्तेया ते तित्ते का चली गेया।
\v 41 पौलुस कलिकिया अत्ते सीरिया रा सफर करदे तित्ते री कलीसिया जो मजबूत करदा गेया।
\c 16
\v 1 फिरी से दिरबे ते लुस्त्रा बिच बी गेया, ते दिख्खो, तित्ते तिमुथियुस नां रा इक चेल्लां थिय्या, जे कुसकी विसवाण यहूदिनी रा निक्का थिय्या, अपण तिसेरा प्यो युनानी थिय्या।
\v 2 तिसेरी लुस्त्रा ते इकुनियुम रे भाइयां बिच बोलचाल खरी थी।
\v 3 पौलुस तिमुथियुस जो सफर बिच अपणे कने लेई जाणा चाह्न्दा थिय्या, अत्ते जे यहूदी मह्णु उन्हा जगहा बिच थिय्ये उन्हेरी वजह कने तिस जो लेई करी उसेरा खतना कित्तेया, किजोकि से सब जाणदे थिय्ये, कि तिसेरा प्यो यूनानी थिय्या।
\v 4 ते सैहरा- सैहरा रा सफर करदे तिन्हा ने तित्ते रे मह्णुआं जो तिन्हा नियमां जो दस्सेया जिन्हा जो यरूशलेम रे प्रेरितां अत्ते बुजुर्गा ने पक्का कित्तेया थिय्या।
\v 5 ते इह्य्यां तित्ते री कलीसिया रा विसवास मजबूत हुन्दा गेया ते दिन-व-दिन तिन्हेरी गिनती बद्धणा लग्गी।
\v 6 अत्ते से फ्रूगिया ते गलातिया रे देसां का होईकरी गे,  किजोकि पवित्र आत्मा ने तिन्हा जो एशिया बिच वचन सुनाणे जो मन्हा करी दित्तेया थिय्या।
\v 7 फिरी से जां मूसिया री सीमा पर पूज्जे ता तिन्हा ने बितुनिया जाणे री कोसिस कित्ती। अपण पवित्र आत्मा ने तिन्हा जो तित्ते जाणे नी दित्तेया।
\v 8 इधेरे तांई से मूसिया का हुन्दे त्रोआस पूज्जे।
\v 9 रात्ती  बेल्ले पौलुस ने दर्शन बिच दिख्खेया कि मकिदुनिया रा इक मह्णु तिस कने छंदे करी के बोल्या करदा थिय्या, मकिदुनिया बिच आ ते असा री मदत कर।
\v 10 इस दर्शन जो दिख्खणे का बाद झट ई असा ने मकिदुनियां जाणे री ठाणी लेई , एह् समझी करी, कि परमेश्वर ने तिन्हा मह्णुआं बिच शुभ-बसेख रा प्रचार करणे तांई असा जो सद्देया।
\v 11 ता असा ने त्रोआस का पाणी रस्ते जाणे तांई अपणी किस्तियां खोल्ली दित्ती ते सीधे समोथ्रोके जाई पूज्जे। फिरी अगले रोज्जे नियापुलिस चली गे।
\v 12 तित्ते का असा फिलिप्पी पूज्जे जे मकिदुनिया जिल्ले रा इक मुख्य सैहर थिय्या। असी इस सैहर बिच किच्छ रोज रूके।
\v 13 फिरी सब्त रे रोज्जे असी दुआर रे बाहर का द्रया रे कनारे एह् समझी करी गे, कि प्राथना करणे तांई तित्ते कोई जगह् हुन्गी, अत्ते असी तित्ते बेई गे ते इकठ्‌ठी होये री जनानियां कने गल्ल-बात करणा लग्गे।
\v 14 तित्ते ई लीदिया नां री इक जनानी थी। से बैंगणी रंग रे कपड़े बेचदी थी। से परमेश्वर री भक्तणी थी। से बड़े ध्यान कने असा री गल्लां सुणेया करदी थी। प्रभु ने तिसेरे मन रे दुआर खोली दित्ते थिय्ये ताकि, जे किच्छ पौलुस बोल्या करदा थिय्या, से तिन्हा गल्लां पर ध्यान देई सकन।
\v 15 अपणे सारे टब्बर समेत बपतिस्मा लैणे का बाद तिस ने असा रे छन्दे कित्ते , ”जे तुसा मिन्जो परमेश्वर री सच्ची भक्तण मन्दे ता चलो मेरे घरे रुको।“ ते से असा जो मनाईकरी अपणे घरे लेई गेई।
\v 16 फिरी इह्य्यां होया कि जा असा प्रार्थना री जगह् जो जाया करदे थिय्ये, ता असा जो इक भक्तणी मिल्ली जिस बिच इक शकुन(एह् शैतान री इक आत्मा थी जिन्ने तिस जो तिस जनानी जो खास ज्ञान देई रख्खे रा थिय्या। ) दस्सणे वाळी आत्मा थी। से मह्णुआं रा भाग्य दस्सी करी अपणे मालका जो बड़ा पैसा कमाई करी दिन्दी थी।
\v 17 से पौलुस ते असा रे पिच्छे-पिच्छे आईकरी लैह्रा मारणा लग्गी कि एह् मह्णु परम प्रधान परमेश्वर रे सेवक हिन, जे असा जो उद्धार रे रस्ते रा बसेख सुणादे हिन।
\v 18 से बड़े रोज्जां तांई इह्य्यां ई करदी रेह्ई अपण पौलुस परेसान होई गेया, तिस ने मुड़ी करी तिस बुरी आत्मा जो बोल्या जे तिस जनानी अन्दर थी, “मैं तिज्जो यीशु मसीह रे नां कने हुकम दिंदा,  'इस बिच का निकळी जा!” ’ ते से उस बिच का तिस्सी बेल्ले निकळी गेई।
\v 19 जां तिसेरे मालका ने दिख्खेया, कि असा री कमाई री आस पर ता पाणी फिरी गेया, ता पौलुस ते सीलास जो पकड़ी लेया अत्ते बजारा रे बिच धरीड़ी करी अधिकारीयां रे सामणे लेई गे।
\v 20 ते तिन्हा जो सजा दैणे वाळेयां का लेई जाईकरी बोल्णा लग्गे,”एह् मह्णु यहूदी हिन ते असा रे सैहरा बिच बड़ी गड़बड़ करेया करदे हिन ।
\v 21 एह् इदेय रीति रवाजां री वकालत करेया करदे हिन जिन्हा जो अपनाणा या तिन्हा जो मनणा असा रोमियां तांई ठीक नी है।
\v 22 तां लोकां री भीड़ तिन्हेरे खलाफ बिच इकठ्ठे होई करी तिन्हा पर चढ़ी आये, ते सजा दैणे वाळेयां ने तिन्हेरे कपड़े फाड़ी कऱी खोली दित्ते, ते तिन्हा जो बेत मारणे रा हुक्म दित्तेया।
\v 23 तिन्हा पर  बड़े बेत लगाणे का बाद तिन्हा जो जेल्ला बिच पाई दित्तेया, ते जेल रे अधिकारी जो हुक्म दित्तेया कि इन्हा जो कड़ी निगरानी बिच रखन।
\v 24 ते तिन्हा ने हुकुम रे मुताबिक तिन्हा जो जेल री अन्दरिली कोठरी बिच पाई दित्तेया। ते तिन्हेरे पैर काठ बिच ठोक्की दित्ते।
\v 25 राती धराते पौलुस ते सीलास परमेश्वर रे भजन गान्दे प्रार्थना करेया करदे थिय्ये, ते दुज्जे कैदी तिन्हा जो सुणेया करदे थिय्ये।
\v 26 कि इतणे बिच इक हिलण गेया ते तिन्ने जेल री नीय्यां तक हिलाई सुटी, अते झट ई जेल रे सारे दुआर खुली गे, ते सब री जंजिरा ढिल्ली होई गेई।
\v 27 अते जेल रा अधिकारी जागी होया, ते  जेल रे दुआर खुल्ले दिख्खी करी से समझेया कि कैदी नस्सी गे, ता तिन्ने तलवार कड्डी करी अपु जो मारणे वाळा ई थिय्या कि तिस्सी बेल्ले,
\v 28 पौलुस ने जोरे सणे बोल्या, अपु जो कोई नुक्सान मत दे, किजोकि असा सब इत्ते हिन।
\v 29 तां जेल रे अधिकारी ने मशाल मंगवाई ते अन्दर चली गेया, ते कंमदा-कंमदा पौलुस ते सीलास रे पैरा पेई गेया।
\v 30 ते तिन्हा जो बाहर लियाई करी बोलणा लग्गेया, ओ साहब, उद्धार पाणे तांई मैं कै करां?
\v 31 तिन्हा ने बोल्या, “प्रभु यीशु जी पर विसवास कर, ता तेरे अत्ते तेरे घरे उद्धार आणा।
\v 32 ते तिन्हा ने तिस जो, अत्ते तिसेरे सारे घरेतां जो प्रभु रा वचन सुणाया।
\v 33 फिरी जेल रा से अधिकारी तिस्सी रात ते तिस्सी बेल्ले तिन्हा जो तित्ते का लेई गेया। तिस ने तिन्हेरे जख्म धोये, अत्ते तिस ने अपणे घरेतां समेत बपतिस्मा लित्तेया।
\v 34 फिरी से पौलुस ते सीलास जो अपणे घरे लेई गेया ते तिन्हा जो रोटी खुआई अत्ते सारे घरेतां समेत परमेश्वर पर विस्वास करी के खुसी मनाई।
\v 35 जां भ्याग होई ता सजा दैणे वाळेयां ने अपणे सपाईयां जो तित्ते भेज्जेया कि तिन्हा जो छड्डी देयो।
\v 36 फिरी जेल रे अधिकारी ने एह् गल्लां पौलुस जो दस्सी कि सजा दैणे वाळेयां ने तुसा जो छड्डी दैणे तांई भेज्जेया है। इधेरे तांई अवे तुसा बाहर आई जाओ ते मजे कने चली जाओ।
\v 37 अपण पौलुस ने तिस जो बोल्या, तिन्हा ने असा जो जे रोमी मह्णु हिन, कसुरवार पाये बगेर ई मह्णुआं रे सामणे मारेया, ते जेल्ला बिच पाई दित्तेया, ता कै अवे असा जो चुप चाणे  भेजणा चान्दे हिन। अपण इह्य्या नी होणा, हुणा ता इह्य्यां चहिंदा की से अपु आईकरी असा जो बाहर लेई जान।
\v 38 सपाहईयां ने एह् गल्लां सजा दैणे वाऴे अधिकारियां जो बोल्ली दित्ती, ते से एह् सुणी करी डरी गे कि से रोमी मह्णु हिन।
\v 39 ते आईकरी से तिन्हा का माफी मंगणा लग्गे, ते बाहर लेई जाईकरी छन्दे कित्ते कि से इस सैहर का बाहर चली जान।
\v 40 पौलुस ते सीलास जेल रे बाहर निकळी करी लीदिया रे घरे पूज्जे। ते भाइयां कने मिल्ले ते तिन्हा ने तिन्हेरा हौंसला बद्धाया ते तित्ते का चली गे।
\c 17
\v 1 फिरी से अम्फिपुलिस अत्ते अपुल्लोनिया होईकरी थिस्सलुनीके बिच आये, जित्ते यहूदियां री इक धर्म सभा थी।
\v 2 ते पौलुस अपणे तरिक्के कने तिन्हा का गेया, अत्ते त्रै सब्त वाळे रोज्जे पवित्र सास्त्र का तिन्हा कने बैहस-बाजी करदा रेह्या।
\v 3 ते तिन्हेरा मतलब खोली-खोली करी समझान्दा थिय्या कि मसीह रा दुख उठाणा, ते मरे रे बिच का जिंदा होई जाणा जरूरी था, “ऐई यीशु जी जिसेरा मैं तुसा रे सामणे प्रचार करदा, मसीह हिन।
\v 4 तिन्हा बिच का किच्छ मह्णुआँ ने विस्वास कित्तेया अत्ते यूनानी भक्ताँ बिच का बड़ी सारी खास जनानियां ने मन्नी लेया, अत्ते पौलुस अत्ते सीलास कने मिल्ली गे।
\v 5 अपण यहूदी गुस्से कने फूकी गे अत्ते तिन्हा ने बजार का किच्छ गुन्डेयाँ जो इकठ्‌ठा कित्तेया अत्ते  इक भीड़ लगाईकरी सैहर बिच दंगे कराई दित्ते। तिन्हा ने यासोन रे घरे हमला करी के पौलुस अत्ते सीलास जो मह्णुआं रे सामणे लियाणा चाया।
\v 6 अत्ते तिन्हा जो से नी मिल्ले ता तिन्हा ने यासोन अत्ते कितणे ई दूज्जे होर भाईयां जो सैहर रे अधिकारियां रे सामणे लेई आये अत्ते लैरां मारी करी बोलणा लग्गे, “एह् मह्णु जिन्हा ने सारी दुनिया बिच उथल-पुथल मचाई रख्खे री है, अवे ईत्ते आई पूज्जे हिन,
\v 7 अत्ते यासोन ने इन्हा जो बड़ी इज्जत कने अपणे घरे रख्खे रा है। अते एह् सब कैसर रे हुक्मां रे खलाफ होईकरी कम्म करदे हिन। ते बोल्दे हिन, ‘इक राजा होर है जिसेरा नां यीशु है।”
\v 8 जां लोकां री भीड़ ने अत्ते सैहर रे अधिकारियां ने एह् सुणेया ता से लैह्रिते।
\v 9 ते तिन्हा ने यासोन ते बाकी मह्णुआं का जमानत लेईकरी तिन्हा जो छड्डी दित्तेया।
\v 10 फिरी भाइयां ने रातो-रात पौलुस ते सिलास जो बिरिया भेज्जी दित्तेया। तित्ते से  पूज्जी करी यहूदी धर्म सभा जो गे।
\v 11 एह् मह्णु थिस्सुलुनिके रे मह्णुआं का जादा खरे थिय्ये। इन्हा ने पूरा मन लगाई करी वचन सुणेया ते हर रोज सास्त्र जो उलटदे पलटदे एह् जाँचदे रेह् कि पौलुस ने जे गल्लां दस्सी, कै से सच्च हिन।
\v 12 ता तिन्हा बिच का बड़े जणे यहूदियां ने, ते खास यूनानी जनानी बिच का,  अत्ते मड़दा बिच का बड़े जणेया ने विसवास कित्तेया।
\v 13 अपण जां थिस्सलुनिके रे यहूदियां जो एह् पता लग्गेया कि पौलुस बिरीया बिच बी परमेश्वर रा वचन सुणाया करदा है, ता तित्ते बी आई करी दंगे अत्ते  मह्णुआं जो भड़काणा लग्गी पेह्।
\v 14 तां भाइयां ने झट पौलुस जो समुन्द्र रे रस्ते भेजी दित्तेया। अपण सीलास ते तीमुथियुस तित्ते ई रूकी गे।
\v 15 पौलुस जो लेई जाणे वाळेयां ने तिस जो एथेंस पूजाई दित्तेया ते सीलास ते तीमुथियुस तांई एह् हुक्म लेईकरी तित्ते का आई गे कि जल्दी का जल्दी मेरे का आई जाओ।
\v 16 जां पौलुस एथेंस बिच तिन्हा जो भाळेया करदा थिय्या, ता सैहर जो मूर्तियां कने भरितेरा दिख्खी करी तिसेरा कळेजा फूक्की गेया।
\v 17 इधेरे तांई से हर रोज यहूदी  धर्म सभा बिच अत्ते यूनानी भक्तां कने ते बजार-चौक बिच जे मह्णु मिलदे थिय्ये, तिन्हा कने बैहस-बाजी करदा थिय्या।
\v 18 तां किच्छ इपिकुरी ते स्तोईकी पणतां ने बी तिस कने गल्ल-बात कित्ती, तिन्हा बिच का किच्छ ने बोल्या, एह् अंट-शंट बोलणे वाळा कै बोलणा चांदा?” अपण होरनियां ने बोल्या, “एह् ता विदेशी देवता रा प्रचारक लगदा।" उन्हा ने एह् इधेरे तांई बोलेया  किजोकि से यीशु जी रा, अत्ते उन्हेरे मरी करी फिरी जिन्दे होई जाणे रा प्रचार करदा थिय्या।
\v 19 ताँ से तिस जो पकड़ी करी अरियुपगुस री सभा बिच अपणे कने लेई गे अत्ते बोलणा लग्गे, “कै असा जाणी सकदे कि तू जे सिक्सा मह्णु जो दिंदा, से नौई सिक्सा  कै है?
\v 20 किजोकि तू अनोखी गल्लां असां जो सुणान्दा, इधेरे तांई असा जानणा चांदे कि इसेरा मतलब कै है?
\v 21 (इधेरे तांई तित्ते रेह्या करदे एथेंस रे सब मह्णु अत्ते परदेसी जे तित्ते रेह्न्दे थिय्ये नौई-नौई गल्लां बोलणे अत्ते सुनणे रे अलावा कोई बी होर गल्ल बिच अपणा बेल्ला नी गुआन्दे थिय्ये।)
\v 22 तां पौलुस ने अरियुपगुस रे सामणे खड़ी करी बोल्या, “ओ एथेंस रे मह्णुओं! मैं दिख्खेया करदा है कि तुसा हर गल्ल बिच देवतां जो बड़े मनणे वाळे हिन।
\v 23 किजोकि मैं घूमदे-फिरदे तुसा री भक्ति वाळी चीजां जो दिख्खेया करदा थिय्या, अत्ते मैं इक वेदी दिख्खी जिस पर लिख्खेरा थिय्या, ‘अनजाणे परमेश्वर तांई’ इधेरे तांई जिस जो तुसी अणजाणे बिच पूजदे हिन, उसेरा ई बसेख मैं तुसां जो  सुणान्दा।
\v 24 जिस परमेश्वर ने दुनियां अत्ते उसेरी सब चीजां जो बणाय, से स्वर्ग अत्ते धरती रा मालक होईकरी हत्थ रे बणाये रे मन्दिरां बिच नी  रेह्न्दा।
\v 25 उस जो कुसकी चीज री जरुरत नी है इधेरे तांई मह्णुआं रे हत्थां का उसेरी सेवा नी होई सकदी। किजोकि सेह्ई ता सब जो जिंदगी, स्वास, अत्ते होर सब किच्छ दिंदे हिन।
\v 26 तिस ने इक ई मह्णु कने मह्णुआं री सब जातियां धरती बिच रेह्णे तांई बणाई हिन, अते उन्हेरे रख्खे रे बेल्ले, अत्ते तिन्हेरे रेह्णे री जगह् री सीमा जो इधेरे तांई बह्न्नेया है।
\v 27 कि से परमेश्वर जो तोपन, होई सकदा कि से तिन्हा का पूजी करी तिन्हा जो पाई लेंन। ता बी से असां का कुसकी का बी दूर नी हिन:
\v 28 किजोकि असी उस्सी बिच ई रेह्न्दे हिन, उस्सी बिच ई असी हन्डदे-फिरदे अत्ते मजबूत रेह्न्दे हिन, जिह्य्यां कि तुसां रे ई किच्छ लेखकां ने बी बोल्ले रा है, ‘असा बी ता तिसेरे ई बच्चे हिन।’
\v 29 अत्ते किजोकि असी परमेश्वर रे बच्चे हिन इधेरे तांई असा जो एह् कदी सोचणा नी चहिंदा कि परमेश्वर सोने,चाँदी या पत्थर री बणे री कुसकी कारीगरी साह्ई है,जे मह्णु री कारीगरी अत्ते सोच कने गढ़ेया गेया हो।
\v 30 इधेरे तांई परमेश्वर अज्ञान रे जुग बिच आनाकानी करी के, अवे हर जगह् सब मह्णुआं जो अपणे पापां का तौबा करी लैणे रा हुक्म दिंदे हिन।
\v 31 किजोकि तिन्हा ने इक रोज रख्खे रा है, जिस बिच इक मह्णु रे जरिये जिस जो उस ने चुणेया है, तिस ने धार्मिकता कने दुनियां रा फैसला करणा, अत्ते उस ने मुर्देयां बिच का जिंदा करी के इस गल्ल जो सब मह्णुआं रे अग्गे साबित कित्तेया है।
\v 32 जां तिन्हा ने मरे रेयां बिच का फिरी जिंदा होई जाणे री गल्ल सुणी ता उन्हा बिच का किच्छ उसेरा  मजाक उड़ाणा लग्गे अपण किच्छ ने बोलेया, एह् गल्ल असा तुसा क फिरी कदी सुणगे।
\v 33 तां पौलुस तिन्हेरे बिच का निकळी गेया।
\v 34 किच्छ मह्णुआं ने विस्वास कित्तेया अत्ते तिस कने चली पे। जिन्हा बिच का दियुनुसियुस अरियुपगी था, ते दमरिस नाँ री इक जनानी थी, ते तिन्हा कने होर बी मते सारे मह्णु थिय्ये।
\c 18
\v 1 इन्हा गल्लां रे बाद पौलुस एथेंस जो छड्डी करी कुरिन्थुस चली गेया।
\v 2 ते तित्ते तिस जो अक्विला ना रा इक यहूदी  मिल्लेया, अत्ते से पुन्तुस रा रेह्णे वाळा थिय्या, अत्ते अपणी लाड़ी प्रिस-किल्ला कने इटली का आया थिय्या, किजोकि क्लैदियुस ने सब यहूदियां जो रोम का निकळी जाणे रा हुकम दित्तेया थिय्या। ता पौलुस तिन्हेरे उत्ते गेया,
\v 3 अत्ते इधेरे तांई कि पौलुस रा बी सेह्ई कम्म-धँधा थिय्या, इधेरे तांई से तिन्हेरे ई रूकेया, अत्ते से कम्म करणे लग्गे( तिन्हेरा कम्म तम्बू बणाणे रा थिय्या)।
\v 4 ते से हर इक सब्त वाळे रोज्जे धर्म सभा बिच बैहस-बाजी करी के यहूदियां अत्ते यूनानियां जो समझाणे री कोसिस करदा  थिय्या।
\v 5 जां सीलास ते तीमुथियुस मकिदुनिया का आये, ता पौलुस वचन सुनाणे बिच मग्न होईकरी यहूदियां जो गवाई दिन्दा थिय्या कि यीशु जी ई मसीह हिन।
\v 6 अपण जां से खलाफ होई गे अत्ते तिस जो भला-बुरा बोलणा लग्गे ता पौलुस ने अपणे कपड़े झाड़ी करी तिन्हा जो बोल्या, तुसां रा खून तुसा रे ई ऊपर पेयो। मैं बेकसुर है! अव्वे का मैं होर जाति रे मह्णुआं का जाणा।”
\v 7 ते से तित्ते का चली गेया अत्ते तितुस युस्तुस नां रे इक मह्णु रे घरे गेया जे परमेश्वर रा भक्त थिय्या अत्ते तिसेरा घर धर्म सभा कने लग्गे रा थिय्या।
\v 8 तां धर्म सभा रे प्रधान क्रिस्पुस ने ते तिसेरे पूरे टब्बर ने प्रभु पर विसवास कित्तेया, अत्ते बड़े-सारे कुरिन्थियां ने जां एह् सुणेया ता विसवास कित्तेया अत्ते बपतिस्मा लित्तेया।
\v 9 राती प्रभु जी ने दर्शन रे जरिये पौलुस जो बोल्या, “मत डर। प्रचार करदा जा ते चुप मत हो;
\v 10 किजोकि मैं तेरे कने है, ते कोई बी मह्णु तिज्जो नुक्सान  पुजाणे तांई तेरे पर हमला नी करी सकदा, किजोकि इस सैहर बिच मेरे बड़े मह्णु हिन।”
\v 11 से तिन्हेरे बीच परमेश्वर रा वचन सिखान्दे तित्ते डेढ़ साल रेह्या।
\v 12 जां गल्लियो अखाया देस रा राज्यपाल थिय्या ता यहूदी मह्णु एका करी के पौलुस रे खलाफ होई गे, ते तिस जो न्याय आसन रे सामणे लियाई करी, बोल्णा लग्गे,
\v 13 “एह् मह्णुआं जो नियमां रे उलट परमेश्वर री भक्ति करणे तांई मह्णुआं जो भड़कान्दा।
\v 14 जां पौलुस बोल्णे ई लग्गेया थिय्या, ता गल्लियो ने यहूदियां जो बोल्या, “ओ यहूदियों, जे एह् कोई बे-न्यायी या गुनाह री गल्ल हुन्दी ता ठीक था कि मैं तुसा री सुणदा।
\v 15 अपण जे एह् बैहस-बाजी री गल्लां, अत्ते नां-नुं अत्ते तुसां रे ई नियमां रे बारे बिच है, ता तुसी ई जाणो। किजोकि मैं इन्हा गल्लां रा फैसला करणे वाळा नी बनणा चांदा।”
\v 16 अत्ते तिस ने उन्हा जो न्याय आसन रे सामणे का कड्डी दित्तेया।
\v 17 तां सब मह्णुआं ने धर्म सभा रे प्रधान सोरिथनेस जो पकड़ी लित्तेया अत्ते तिस जो न्याय-आसन रे सामणे मारणे लग्गे। अपण गल्लियो ने इन्हा सब गल्लां री फिकर नी कित्ती।
\v 18 पौलुस बड़े रोज्जां तांई तित्ते ई रेह्या, फिरी भाईयां का विदा लेईकरी प्रिसकिल्लां अत्ते अक्विला कने किस्ती पर बेई करी सीरिया जो चली गेया, पौलुस ने किंखिया बिच अपणे बाळ मुण्डवाये, किजोकि तिस ने मन्नत थी मन्ने री।
\v 19 फिरी से इफिसुस पूज्जे ते पौलुस ने प्रिसकिल्ला ते अक्विला जो तित्ते ई छड्डी दित्तेया ते अपु धर्म सभा बिच जाई करी यहूदियां कने बैहस-बाजी करणे लग्गेया।
\v 20 जां तित्ते रे मह्णुआं ने तिस कने बिनती कित्ती, कि किच्छ रोज होर असा कने रेह्, ता तिस ने मन्हा करी दित्तेया।
\v 21 अपण जांदे बेल्ले तिस ने एह् बोल्या, “जे परमेश्वर री मर्जी हुन्गी ता मैं तुम्हारे का फिरी आंगा।” फिरी तिस ने इफिसुस का किस्ती बिच सफर कित्तेया।
\v 22 फिरी कैसरिया पूज्जी करी से यरूशलेम जो गेया ते कलीसिया रे मह्णुआं कने मिलेया, फिरी से आन्ताकिया जो चली गेया।
\v 23 अत्ते किच्छ रोज रेह्ई करी तित्ते का चली गेया अत्ते गलातिया ते फ्रूगिया रे इलाक्केयां बिच इक का दूज्जी जगह् घूमदे-फिरदे सब चेल्लेयां जो विसवास बिच मजबूत करणा लग्गेया।
\v 24 तित्ते ई अपुल्लोस नां रा इक यहूदी मह्णु थिय्या। से सिकंदरिया रा रेह्णे वाळा थिय्या, से पण्डतअत्ते पवित्तर सास्त्र रा तिस जो पूरा ज्ञान थिय्या मह्णु थिय्या, से इफिसुस बिच आया।
\v 25 तिस जो प्रभु रे रस्ते री सिक्सा मिल्ली री थी। से मन लगाई करी प्रचार अत्ते यीशु जी रे बारे बिच सह्ई-सह्ई सिक्सा दिंदा, अत्ते सिखांदा थिय्या, अपण से सिरफ यूहन्ना रे बपतिस्मा रे बारे अन्दर नी जाणदा थिय्या।
\v 26 से धर्म सभा बिच निझक्क बोल्णा लग्गेया। अपण प्रिसकिल्ला ते अक्विला ने तिसेरी गल्लां सुणी ता तिस जो अपणे उत्ते लेई गे अत्ते परमेश्वर रे रस्ते रे बारे बिच तिस जो होर बी बरीकी कने समझाया।
\v 27 ते जां तिस ने अखाया जाणा चाया ता भाइयां ने हिम्मत देईकरी अत्ते  तित्ते रे चेल्लेयां जो लिख्खी भेज्जेया कि से उस कने खरी तरह कने मिलन, अत्ते जां से तित्ते पूज्जेया ता तिस ने मह्णुआं री बड़ी मदद कित्ती जिन्हा ने परमेश्वर री दया री वजह् कने विस्वास कित्तेया थिय्या।
\c 19
\v 1 अत्ते  जां अपुल्लोस कुरिन्थुस बिच थिय्या, ता पौलुस बारलै सारे देसा बिच सफर करदा इफिसुस बिच आई पूज्जेया। तित्ते तिस जो किच्छ चेल्ले मिल्ले।
\v 2 तिन्ने तिन्हा जो बोल्या, “कै तुसा जो जां तुसा विसवास कित्तेया थिय्या तिस बेल्ले पवित्र आत्मा मिल्लेया थिय्या?” तिन्हा ने जवाब दित्तेया, “असा ने ता सुणेया तक नी कि कोई पवित्र आत्मा है ।”
\v 3 पौलुस ने तिन्हा जो बोल्या, “ता फिरी तुसा कुसेरा बपतिस्मा लित्तेया?” तिन्हा बोल्या, “यूहन्ना रा बपतिस्मा।”
\v 4 पौलुस ने बोल्या, “यूहन्ना ने एह् बोल्ली करी पापां का तौबा करणे रा बपतिस्मा दित्तेया कि जे मेरे  बाद आणे वाळा है, तिस पर मतलब यीशु जी पर विस्वास करेयो।”
\v 5 यह् सुणी करी तिन्हा ने प्रभु यीशु रे नां रा बपतिस्मा लित्तेया।
\v 6 ते जां पौलुस ने तिन्हा पर हत्थ रख्खे, ता तिन्हा पर पवित्र आत्मा आया ते से अलग अलग भाषा बोल्णे लग्गे ते भविष्यवाणी करणे लग्गे।
\v 7 एह् सब कोई बारह मह्णु थिय्ये।
\v 8 ते से धर्म सभा बिच जाईकरी त्रै मिह्ने तांई निझक्क होई करी बोलदा रेह्या, अत्ते परमेश्वर रे राज्य रे बारे बिच बैहस-बाजी करदा अत्ते तिन्हा जो समझान्दा रेह्या।
\v 9 अपण तिन्हा बिच का किच्छ बड़े जिद्दी थिय्ये तिन्हा ने विस्वास करणे का मन्हा करी दित्तेया ते मह्णुआं रे सामणे इस रस्ते जो बुरा भला बोलणा लग्गे, ते तिस ने तिन्हा जो छड्डेया ते चेल्लेयां जो लेई करी चली गेया, ते से हर रोज तुरन्नुस री  पाठसाला(शिक्षा देने वाला कमरा) बिच बैहस-बाजी करदा थिय्या।
\v 10 दो साल तांई इह्य्यां ई हुन्दा रेह्या। इस कने इय्यां होया कि जे एशिया रे रेह्णे वाळे यहूदी अत्ते यूनानियां  ने प्रभु रा वचन सुणी लित्तेया।
\v 11 परमेश्वर पौलुस रे हत्थां का अनोखे हरान करणे वाळे कम्म करान्दे रेह्।
\v 12 इत्ते तक की तिन्हेरे छुतेरे रूमाल अत्ते लुंगी जो बमारा पर रखदे थिय्ये, अत्ते तिन्हेरी बमारियां हटी जान्दी थी अते बुरी आत्मां तिन्हा का निकळी जान्दी थी।
\v 13 किच्छ यहूदी मह्णु,  जे बुरी आत्मा उतारणे तांई इत्ते-उत्ते घूमदे-फिरदे फिरदे थिय्ये। एह् करणे लग्गे कि जिन्हा बिच बुरी आत्मा हुन्दी थी, उन्हा पर प्रभु यीशु रे नां इस्तेमाल करणे री कोसिस करदे अत्ते बोलदे थिय्ये, मैं तिज्जो उस यीशु रे नां कने जिसेरा प्रचार पौलुस करदा, हुकम दिंदा।”
\v 14 अत्ते सिक्वा ना रे इक सबका बड्डे यहूदी परोह्त रे सत्त पुत्र जां  इह्य्यां करेया करदे थिय्ये।
\v 15 ता बुरी आत्मा ने एह् बोलेया, “यीशु जो मैं जाणदी, अत्ते पौलुस जो बी पछाणदी, अपण तुसी मह्णु कुण हिन?
\v 16 अते से मह्णु जिस बिच बुरी आत्मा थी, तिन्हा पर झपटी पेया। तिस ने तिन्हा पर काबू पाई करी उन्हा जो हराई दित्तेया। अत्ते से नंगे ते जख्मी होईकरी तिस घरे का निकळी करी नस्सी गे।
\v 17 इफिसुस रे रेह्णे वाळे यहूदी ते यूनानियां जो इस गल्ल रा पत्ता लगी गेया। से सब जणे बड़े डरी गे। इस तरिक्के प्रभु यीशु रे नां री बड़ाई होर जादा होणा लग्गी।
\v 18 जिन्हा ने विसवास कित्तेया थिय्या तिन्हा बिच का बड़े जणेया ने आई करी, अपणे सब बुरे कम्मां जो सब रे सामणे मन्नी लेया।
\v 19 ते जादू-टोणा करणे वाळेयां बिच का बड़े जणेया ने अपणी अपणी कताबां इकठ्ठी करी के सबणी रे सामणे फूक्की दित्ती, ते जां तिन्हा किताबां री कीमत जोड़ी, ता पंजाह् हजार चाँदी रे सिक्के रे बराबर निकळी।
\v 20 ते प्रभु रा वचन जोरो-शोरो कने दूर दूर तक फैलदा गेया।
\v 21 जां एह् गल्लां होई गेई ता पौलुस ने अपणे मन बिच मकिदुनिया ते अखिया हुन्दे यरूशलेम जाणे री सोच्ची लेई, ते बोल्या, “तित्ते पूजणे का बाद मिंजो रोम जो बी दिखणा जरूरी है।”
\v 22 इधेरे तांई तिस ने अपणे तिमुथियुस अत्ते इरासतुस नां रे दो मदतकारा जो मैसीडोनिया भेज्जी करी से किच्छ रोज तांई एशिया बिच रेह्या।
\v 23 उस बेल्ले उस रस्ते तांई बड़ी बड्डी कह्ळा पेई।
\v 24 किजोकी तित्ते देमेत्रियुस नां रा इक चांदी रा कम्म करणे वाळा सुनार थिय्या। तिस ने अरतिमिस रे चाँदी रे मन्दर बणाये थिय्ये जिस कने कारीगरां जो बड़ा  कम्म मिलेया थिय्या।
\v 25 उस ने उन्हा जो अत्ते इस कम्म कने जुड़े रे होर बी दूज्जे कारीगरां जो इकठ्‌ठा करी के बोल्या, “ओ भाइयों, तुसा जाणदे हिन इस कम्म कने असा री खरी कमाई हुन्दी।
\v 26 तुसा दिखदे सुणदे हिन कि पौलुस ने ना सिरफ इफियुस बिच बल्कि लगभग एशिया रे सारे इलाक्केयां बिच मह्णुआं जो ठगी-ठुगी करी बहकाई दित्तेया। से बोलदा मह्णुआं रे हत्थां रे बणाये रे देवते सच्चे देवते नी हिन।
\v 27 इस कने ना सिरफ इस गल्ल रा डर है कि असा रा धन्दा बदनाम होया करदा है बल्कि एह् कि महान देवी अरितिमस रे मन्दर जो घटिया समझेया जाणा जिस को की सारा एशिया अत्ते दुनिया पूजदी उसेरी एहमियत बी जांदी रेह्णी।
\v 28 से एह् सुणी करी लैह्रिते, ते जोरे-जोरे बोलणा लग्गे, “इफिसियो री अरतिमिस महान है।”
\v 29 ते सारे सैहर बिच बड़ी कह्ळा पेई गेई ते मह्णुआं ने गयुस ते अरिस्तर्खुस नां रे पौलुस रे साथी जो जे मैसीडोनिया का आये थिय्ये पकड़ी लेया ते तिन्हा जो रंगशाला(नाटकघर) बिच लेई गे।
\v 30 पौलुस मह्णुआं रे सामणे जाणा चाह्न्दा थिय्या अपण चेल्लेयां ने तिस जो जाणे नी दित्तेया।
\v 31 अत्ते जिल्ले रे किच्छ अधिकारियां ने जे तिसेरे दोस्त थिय्ये, उस का एह् बोल्ली भेज्जेया, कि रंगशाला बिच आणे री कोसिस मत करदा।
\v 32 अवे कोई किच्छ होर बोल्या करदा थिय्या, ते कोई किच्छ होर, किजोकि सारी सभा बिच कह्ळा पेई गेरी थी। तिन्हा बिच का जादातर अधिकारी एह् नी जाणदे थिय्ये कि से इत्ते इकठ्‌ठा किजो होये रे हिन।
\v 33 ता तिन्हा ने सिक्न्दर जो, जिसेरा ना यहूदियां जो सूजेया थिय्या, तिस जो अग्गे खड़ा कित्तेया, सिकन्दर न अपणे हत्थां कने इसारा करी के मह्णुआं रे सामणे जवाब दैणा चाया।
\v 34 अपण जां तिन्हा जो पता चलेया कि से इक यहूदी है ता से सब कोई दो घण्टे तांई इक ई सुर बिच लेरां मारदे एह् बोलदे रेह्, ”इफिसुसियों री देवी अरतिमिस महान है।”
\v 35 तां सैहर रे मन्त्री मह्णुआं जो सान्त करी के बोल्या, ओ इफिसियों, कुण नी जाणदा, कि इफिसियां रा एह् सैहर महान देवी अरतिमिस रे मन्दर अत्ते स्वर्ग का पेरी मूर्ति रा रखवाला है।
\v 36 किजोकि इन्हा गल्लां का कोई मुकरी नी सकदा। इधेरे तांई तुसां जो सान्त रेह्णा चहिंदा अत्ते बिना सोच्चे-समझे किच्छ नी बोल्णा चहिंदा।
\v 37 तुसा इन्हा मह्णुआं जो पकड़ी करी इत्ते लियाये, जिन्हा ने ना मन्दर जो लूटेया ते ना असा री देवी री बुराई कित्ती।
\v 38 जे देमेत्रियुस ते तिसेरे साथी कारीगरां जो कुसकी कने कोई सिकाईत है ता कचेरी खुली है ते तित्ते अधिकारी हिन। तित्ते इक दूज्जे पर इल्जाम लगाई सकदे।
\v 39 अपण जे तुसा कुसकी  होर गल्ल रे बारे किच्छ पूच्छणा चाह्न्दे हिन, ता तिसेरा फैसला रोज चलणे वाळी सभा बिच कित्तेया जाणा।
\v 40 किजोकि म्हारे जो वाक्केई इस गल्ल रा डर है कि अज्ज रे होये रे दंगे रा इल्जाम कुदखी असा पर ई नी मढ़ी दित्तेया जाओ, किजोकि इसेरे होणे री कोई वजह् नी है, इधेरे तांई असी इन्हा लोकाँ री भीड़ रे इकठ्‌ठा होणे रा कोई जवाब नी देई सकदे।
\v 41 एह् बोल्ली करी तिन्ने सभा जो भेज्जी दित्तेया।
\c 20
\v 1 जां कह्ळा मुक्की गेइ तां पौलुस ने चेल्लेयां जो सद्दवाई करी तिन्हा जो समजाया ते तिन्हा का विदा लेई करी से मकिदुनिया जो चली पेया।
\v 2 तिस पुरे प्रदेसबिच का होई करी ते चेल्लेयां री हिम्मत बधाई करी से युनान बिच आई गेया।
\v 3 जां त्रै महिन्ने रेह्ई करी से तित्ते का  जहाज का सीरिया जाणे वाळा थिया, तां यहूदी तिस जो मारणे जो भाळेया करदे थिये, इधेरे तांई तिनिए सोच्चेया कि मैं मकिदुनिया का होई करी हटि जाए।
\v 4 बिरीया रे  रैह्णे वाळे पुर्रुस रा पुत्तर सोपत्रुस ते थिस्सलुनीकियां बिच का अरिस्तर्खुस ते सिकुन्दुस ते दिरबे रा गयुस ते तीमुथियुस ते आसिया रा तुखिकुस ते त्रुफिमुस आसिया तांई तिसेरे कन्ने आये।
\v 5 से आग्गे जाई करी त्रोआस बिच असां जो भाळदे रेय।
\v 6 ते असी अखमीरी रोटी रे दिनां का बाद फिलिप्पी का जहाज पर चढ़ी करी पाँज रोज्‍जां बिच त्रोआस बिच तिसका पुज्जे, अते सात्त रोज्जां तांई तित्ते ई रेय।
\v 7 हफ्ते रे पैल्ले रोज्जे, जां असी रोटी तोड़णे तांई कठिये, तां पौलुस ने, जे दुए रोज्जे चली जाणा वाळा थिया, तिन्हा कने गल्लां कित्तियां; अते अधि रात्ती तांई गल्लां करदा रेह्या।
\v 8 जिस अटारी पर असी कठित्ते रे थिये, तिस बिच मते सारे दीय्ये बळेया करदे थिये।
\v 9 ते यूतुखुस नां रा इक जवान मुन्ड़ा खिड़की पर बैठे रा गैहरी निदंर बिच झुकेया करदा थिया। जां पौलुस बड़ी हाण तांई गल्लां करदा रेह्या, ता से निदंर री वजह कने तिसेरी आक्ख लगि गेइ ते से  तिज्जी अटारी का पेई गेया, ते जां तिस जो चुक्केया ता से मरी गेरा थिया।
\v 10 अपण पौलुस उतरी करी तिस कने लिपटी गेया, ते तिस जो गळे लाई करी बोल्लेया, “फिकर मत करो; किजोकी इसेरी जान इस अन्दर ई है।”
\v 11 फिरी उप्पर जाई करी रोटी जो तोड़ेया ते खाई करी इतणी देर तांई तिन्हा कने गल्लां करदा रेह्या कि भ्याग होई गेई। फिरी से चली गेया।
\v 12 ते से तिस जवान जो जिन्दा लेई आए ते तिन्हा जो बड़ा चैन मिल्लेया।
\v 13 असी पैल्ले ई जहाज पर चढ़ी करी अस्सुस पास्से का एह् सोच्ची करी आग्गे चली गे कि तित्ते का असी पौलुस जो चढ़ाई लिगें, किजोकी तिनिए ए इधेरे तांई ठैह्राया थिया कि से अप्पु ई पैदल जाणे वाळा थिया।
\v 14 जां से अस्सुस बिच असां जो मिल्लेया तां असी तिस जो चढ़ाई करी मितुलेने जो आई।
\v 15 तित्ते का जहाज खोल्ली करी असी दुए रोज्जे खियुस रे सामणे पुज्जे, ते अगले रोज्जे सामुस बिच जाई लग्गे; फिरी दुए रोज्जे मिलेतुस बिच आइ रेय।
\v 16 किजोकि पौलुस ने इफिसुस रे नेड़े का होई करी जाणे रा मन बणाए रा थिया कि इयां ना हो कि तिस जो आसिया बिच देर लगे; किजोकी तिस जो बड़ी तोळ लग्गेरी थी कि जे होई सको ता से पिन्तेकुस्त रे रोज्जे यरूशलेम बिच रेय।
\v 17 तिनिए मिलेतुस का इफिसुस बिच बोलि भेज्जेया, अते धरम सभा रे बुजुरगां जो सदाया।
\v 18 जिस बेल्ले से तिसेरे नेड़े आए ता से तिन्हा जो बोलणा लगेया, “तुसां जो पता है कि पैल्ले दिन का ई, जां मैं आसिया बिच पुज्जेया, मैं हर बेल्ले तुसां कन्ने कियां रेया-
\v 19 मतलब  कि बड़े निम्मते होइ करी, ते अथरू कड्ड़ी कड्डी करी, ते तिन्हा परिक्षां बिच का जे  यहूदियां री चलाकि री वजह कने मेरे पर आई पेइ, मैं प्रभू जी री सेवा करदा ई रेया;
\v 20 ते जे-जे गल्लां तुसां रे फैदे री थी, तिन्हा जो दसणे ते मह्णुआं रे सामणे ते घरे-घरे जाई करी सखाणे का कदी बी नी  झिजकेया,
\v 21 अपण यहूदियां ते यूनानियां रे सामणे गुआई दिन्दा रेया कि परमेश्वर रे पास्से मन फेरणा अते असां रे प्रभू यीशु मसीह जी पर भरोसा करणा चाएदा।
\v 22 अवे दिख्खो, मैं आत्मा बिच बन्नित्ते रा यरूशलेम जो जाया करदा है ते मिन्जो कोई पता नी है कि तित्ते मेरे कने कै कै होणा;
\v 23 सिरफ ए ई कि पवित्र आत्मा हर इक सैहर बिच गुआइ देई-देई करी मेरे जो बोलदा कि बंधन ते कह्ळा तेरे तांई त्यार हिन।
\v 24 अपण मैं अपणी जान जो किछ बी नी समझदा कि तिस जो प्यारा समजां, अपण ता ए कि, मैं अपणी दौड़ जो ते तिस सेवा जो पूरा करां, जे मैं परमेश्वर रे अनुग्रह री खुसखबरी पर गुआई दैणे तांई प्रभू यीशु जी का पाए री है।
\v 25 अवे दिख्खो, मेरे जो पता है कि तुसी सब जणे, जिन्हा बिच मैं परमात्मा रे राज रा प्रचार करदा फिरेया, तुसां मेरा मुंह् फिरी नी दिख्खणा।
\v 26 इधेरे तांई मैं आज्ज रे दिन तुसां जो गुआई देई करी बोलदा, कि मैं सारेयां रे खून रे इल्जाम का बचे रा है।
\v 27 किजोकी मैं परमेश्वर रे सारे मतलब जो पूरी तरिक्के कने तुसां जो दसणे बिच ना झिजकेया।
\v 28 इधेरे तांई अपणी ते अपणे सारे झुण्ड़ री चुकन्ने रेह्ई करी देख-रेख  करो जिस बिच पवित्र-आत्मा ने तुसां जो मुखिया बणाए रा है कि तुसी परमेश्वर री कलिसिया री रखवाली करो जिस जो तिस ने अपणे खून कने खरिदी लित्ते रा है ।
\v 29 मिन्जो पता है कि मेरे जाणे का बाद फाड़ी रखणे वाळे भेड़िए तुसां रे बिच आई रैह्णे जिन्हा ने झुण्ड़ जो छड़णा नी है।
\v 30 तुसां रे बिच का बी इदेय-इदेय मह्णु निकळणे, जिन्हा ने चेल्लेयां जो अपणे पिच्छे छिक्की लैणे तांई टेडि-मेडि गल्लां बोलणी।
\v 31 इधेरे तांई जागदे रेयो, ते चेत्ता करो मैं त्रै साल्लां तांई रात-दिन रोई रोई करी हर इक मह्णु जो चेतावनी दैणा नी छड्ड़ेया।
\v 32 ते अवे  मैं तुसां जो परमेश्वर, ते तिन्हेरे अनुग्रह रे वचन जो सौंपी दिन्दा; जे तुसां री तरक्की करी सकदा ते सारे पवित्र कित्ते रे मह्णुआं बिच साझ्झी करी के विरासत बिच देई सकदा।
\v 33 मैं कुस्की रे चान्दी, सोन्ने या कपड़े रा लाळच नी कित्तेया।
\v 34 तुसां जो अप्पु ई पता है कि इन्हा ई हत्थां ने मेरी ते मेरे साथियां री जरूरतां पूरी कित्ति।
\v 35 मैं तुसां जो सब किछ करी के दस्सेया कि इस तरिक्के कने मैह्नत करी के कमजोर मह्णुआं जो सम्भाळना ते प्रभू यीशु जी रे वचनां जो याद रखणा जरूरी है, जे तिन्हा ने अप्पु ई बोल्ले रा है, ‘लैणे का दैणा धन्न है’।”
\v 36 एह बोल्ली करी तिनिये गोड्डे रे भारे बेई करी ते तिन्हा सबनी कने प्रार्थना कित्ती।
\v 37 तां से सब बड़ा रोये ते पौलुस रे गळे कने लिपटि करी तिस जो चूमणा लगे।
\v 38 से खास कर इस गल्ल कने दुखी थिये जे तिनिए बोल्ली थी कि, ‘तुसां मेरा मुंह् फिरी नी दिखणा।’ तां तिन्हा ने तिस जो जहाज तिकर पुजाया।
\c 21
\v 1 जिस बेल्ले असां ने तिन्हा का बखरे होई करी झाज खोल्लेया, ता सिधे रस्ते का कोस अन्दर आये, ते दुए रोज्जे रुदुस अन्दर अते तित्ते का पतरा अन्दर
\v 2 तित्ते इक झाज फीनीके जो जान्दा होया मिल्लेया, ते असां तिस पर चढ़ी करी तिस जो खोल्ली दित्तेया।
\v 3 जिस बेल्ले साईप्रस लिब्बेया, ता असां ने तिस जो खब्बे हथ्थ छड्डी दित्तेया, ते सीरिया जो चली करी सूर अन्दर उतरी गे; किजो कि उत्ते झाज रा समान उतारणा थिया।
\v 4 चेल्लेयां रे मिली जाणे का बाद असी तित्ते सत्त रोज्जां तांई रेह्। तिन्हा ने आत्मा रे सखाएरे पौलुस जो बोल्लेया कि यरूशलेम अन्दर पैर मत रखदे।
\v 5 जां से दिन पूरे होई गे, तां असी तित्ते का चली पे; ते सबनां ने जनानियां अते निके-निकेयां समेत असां जो सैहर का बाह्र तांई पुजाया; ते असां ने कनारे पर जाह्न्नु रे भारे बेह्ई करी प्राथना कित्ती।
\v 6 तां इक-दुज्जे का बखरे होई करी असी ता झाज पर चढ़ी गे अते से अपणे-अपणे घरे हटि गे।
\v 7 तां असी सूर का पाणी रा सफर पूरा करी के पतुलिमयिस अन्दर पुज्जे, ते भ्याळां जो नमस्ते करी के तिन्हेरे कन्ने इक दिन रुके।
\v 8 दुए रोज्जे असी तित्ते चली करी कैसरिया अन्दर आये, ते फिलिप्पुस खुसखबरी सुनाणे वाळे रे घरे जेह्ड़ा सत्त बिच का इक थिया; जाई करी तिसका रेह्।
\v 9 तिसेरी चार कुवांरी कुड़ियाँ थी, जेह्ड़ी भविस्यवाणी करदी थियां।
\v 10 जां असां जो तित्ते रुकेरे मते रोज होई गे, ता अगबुस नां रा इक भविस्यवाणी करणे वाळा यहूदिया का आया।
\v 11 तिनिए म्हारे नेड़े आई करी पौलुस रा पटका लित्तेया, ते अपणे हथ्थ पैर बन्नी करी बोल्लेया, “पवित्र आत्मा एह् बोल्दा कि जिस मह्णु रा एह् पटका है, तिस जो यरूशलेम अन्दर यहूदी मह्णु इह्यां ई बन्नणा , ते होरसी जाती रे हथ्थां सौंपी देणा।”
\v 12  जां असां एह् गल्लां सुणी, ता असां ते तित्ते रे लोकां ने तिसेरे छन्दे कित्ते कि यरूशलेम जो मत जान्दा।
\v 13  अपण पौलुस ने जवाब दित्तेया, “तुसी करदे कै हिन् ; कि रोई-रोई करी मेरा दिल तोड़ेया करदे हिन ? मैं ता प्रभू यीशु जी तांई यरूशलेम अन्दर ना सिरफ कैद होणे तांई अपण ता मरणे तांई बी त्यार है।”
\v 14 जां से नी मन्नेया ता असी एह् बोल्ली करी चुप्प होई गे, “प्रभू जी री मरजी पूरी होइ जाओ।”
\v 15 इन्हा रोज्जा का बाद असां त्यारी कित्ती ते यरूशलेम जो चली गे।
\v 16 कैसरिया का बी किछ्छ चेल्ले असा कने चली पे, ते असां जो मनासोन नां रे साईप्रस रे इक पुराणे चेल्ले का लेई आये, कि असी तिस का रुकन।
\v 17 जां असी यरूशलेम अन्दर पुज्जे, ता भाई असा कने बड़ी खूसी कने मिले।
\v 18  दूए रोज्जे पौलुस असा जो लेई करी याकूब का गेया, जित्ते सारे बुजुर्ग किठिह्त्तेरे थिये।
\v 19  तां तिनिए तिन्हा जो नमस्ते करी के, जे जे कम्म परमात्मा ने तिसेरी सेवा रे जरिये होरसी जाती अन्दर कित्तेरे थिये, इक-इक करी के सब दस्से।
\v 20 तिन्हा ने एह् सुणी करी परमात्मा री महिमा कित्ती, फिरी तिस जो बोल्लेया, “ओ  मेरे भाई तू दिखदा ई है कि यहूदियां बिच का केई हजारां लोकाँ ने भरोसा कित्तेया; अते परमेश्वर नियमा जो लेई करी बड़े भारी खुस हिन।
\v 21  उन्हा जो तेरे बारे अन्दर सिखायेरा था कि तू होरसी जाती रे बिच रैह्णे वाळे यहूदियां जो मूसा का हटी जाणे रे बारे अन्दर सखाया करदा है, ते बोल्लेया करदा है कि, नां ता अपणे निके-निकेयां रा खतना कराओ ते नां ई रवाजां पर चलेया करो।
\v 22  ता फिरी कै कित्तेया जाए ? मह्णुआं ने ऐ जरूर सुनणा कि तू आएरा है।
\v 23 इधेरे तांई जे असी तिज्जो बोलेया करदे हिन् , से कर। असा बिच का चार जह्णे हिन् जिन्हा ने मन्नत मन्ने री है।
\v 24  तिन्हा जो लेई करी तिन्हेरे कने अपु जो बी सुद्ध कर; ते तिन्हेरे सीर मुंड़ाणे तांई खरचा दे। तां सबनी जो पता लगणा कि जे गल्लां तिन्हा जो तेरे बारे अन्दर दस्सी गेइयां, तिन्हा अन्दर कोई सच्चाई नी है अपण, तू अप्पू बी व्यवस्था जो मन्नी करी तिसेरे साह्ब्बे चलदा।
\v 25  अपण, तिन्हा होरसी जाती रे बारे अन्दर, जिन्हा ने भरोसा कित्तेया, असां ने एह् फैंसला करी के लिख्खी करी भेज्जेरा है कि से मूरतियां रे सामणे बलि कित्तेरे मांस का, ते खून का, ते गळा घोट्टेरेयां रे मांस का, अते व्याभिचार का बची रैह्न।
\v 26 तां पौलुस तिन्हा मह्णुआं जो लेई करी, ते दूए रोज्जे तिन्हा कने सुद्ध होई करी देह्रे अन्दर गेया, ते तित्ते दस्सी दित्तेया कि सुद्ध होणे रे रोज्जे, मतलब कि तिन्हा बिच का हर इक जह्णे तांई चढ़तर चढ़ाये जाणे तक रे रोज कधाड़ी पूरे होणे।
\v 27  जां से सत् रोज पूरे होणे वाळे थिये, ता आसिया रे यहूदियां ने पौलुस जो देह्रे अन्दर दिख्खी करी सबनी मह्णुआं जो भेकाया, ते इह्यां लेर मारी करी तिस जो पकड़ी लेया,
\v 28 “ओ इस्राएलिओ, मदद करो; ऐ सेह्ई मह्णु है, जे लोकां रे ते व्यवस्था रे अते इस जघा रे खलाफ हर जघा सबनी मह्णुआं जो सखांदा, होर ता होर, यूनानी मह्णुआं जो बी देह्रे अन्दर अणी करी तिनिए इस पवित्र जघा जो अपवित्र कित्तेया।”
\v 29  उन्हा ने इस का पैल्ले इफिसुस रे रैह्णे वाळे त्रुफिमुस जो तिसेरे कन्ने सैह्र अन्दर दिख्खेया थिया, ते समझेया थिया कि पौलुस तिस जो देह्रे अन्दर लेई आया।
\v 30  तां सारे सैह्र अन्दर हल्ला पेई गेया, ते मह्णु दौड़ी करी किठ्ठिह् गे ते पौलुस जो पकड़ी करी देह्रे का बाह्र घसीट्टी अन्देया, अते झट्ट दरोज्जे बन्द करी दित्ते।
\v 31 जां से तिस जो मारी रखणा चाह्न्दे थिये, ता पलटन रे सरदार जो बसेख पुज्जेया कि सारे यरूशलेम अन्दर रोळा पेई गेरा है।
\v 32  तां से झट-पट सपाह्ईयां ते सूबेदारां जो लेई करी तिन्हेरे का थल्ले दोड़ी आया; ते तिन्हा ने पलटन रे सरदार जो ते सपाह्ईयां जो दिख्खी करी पौलुस जो मारणा-कुटणा छड्ड़ी दित्तेया।
\v 33 तां पलटन रे सरदार ने नेड़े आई करी तिस जो पकड़ी लेया; ते दो संगळां कने बनणे रा हुक्म देई करी पुछणा लगेया, “ऐ कुण है ते इनिए कै कित्तेरा है ?”
\v 34 पर, भीड़ बिच का कोई किछ ते कोई किछ लेरां मारदा रेह्या। जां ऐसी हालत री वजह् कने से सच्चाई जो खरा करी नी जाणी सकेया, ता तिस जो अड्डे अन्दर लेई जाणे रा हुक्म दित्तेया।
\v 35 जां से पैड़ी पर पुज्जेया, ता इह्यां होया कि भीड़ री वजह् कने सपाईयां जो तिस जो चुक्की करी लेई जाणा पेया।
\v 36 किजो कि मह्णुआं री भीड़ ऐ लेरां मारदी तिसेरे पि छ्छे पेरी थी, “इसेरा नास करी दीयो।”
\v 37 जिस बेल्ले से पौलुस जो अड्डे अन्दर लेई जाणे वाळे थिये, ता तिनिए पलटन रे सरदार जो बोल्लेया, “कै मिन्जै हुकुम है कि मैं तिज्जो किछ्छ बोल्ली सकां ?” तिनिए बोल्लेया, “कै तिज्जो यूनानी भासा इन्दी ?
\v 38 कै तू से मिस्त्री नी है, जेह्ड़ा इन्हा रोज्जां का पैल्ले दुस्मण बनाई करी, चार झार कटारबन्द मह्णुआं जो बणा अन्दर लेई गेया ? ”
\v 39 पौलुस ने बोल्लेया, “मैं ता तरसुस रा यहूदी मह्णु है ! किलिकिया रे मस्हूर सैह्र रा रैह्णे वाळा। मैं तेरे छन्दे करदा कि तू मिन्जो मह्णुआं कने गल्लां करणा दे।”
\v 40 जां तिनिए हुक्म दित्तेया, ता पौलुस ने पैड़ी पर खड़े होई करी मह्णुआं जो हथ्थ कने इसारा कित्तेया। जां से चुप्प होई गे ता से इब्रानी भासा अन्दर बोलणा लगा :
\c 22
\v 1 ओ भ्याळो, मेरा जवाब सुणो, जेह्ड़ा मैं तुसां रे सामणे बोलणा लगेया।”
\v 2 से ऐ सुणी करी कि ऐ असां कने इब्रानी भासा अन्दर गल्ल करेया करदा है, होर बी चुप्प होई गे। तां तिनिए बोल्लेया :
\v 3 3.“ मैं ता यहूदी मह्णु  है, अते मेरा जन्म किलिकिया रे तरसुस अन्दर होया ; अपण इस सैह्र अन्दर गमलीएल रे पैरां रे नेड़े बठाई करी पढ़ाया गेरा है, ते बब्ब-दाद्देयां री व्यवस्था मिन्जो खरे तरीके कने सखाई गेरी है; मेरे अन्दर  परमेश्वर तांई  बड़ा जोश थिया जियां अज तुसां अन्दर है ।
\v 4 मैं  इस झुंड रे मह्णुआं जो इतणा तंग कित्तेया कि उन्हेरे प्राण तक लेई ले। मैं जनानी अत्ते मड़दा दोनां जो बह्न्नी करी जेला पाई दित्तेया।
\v 5 इस गल्ल तांई बड़े प्रोथ ते सारे बजुर्ग गवाह् हिन, कि तिन्हा का मैं भ्याळां रे नां री चिठ्ठियाँ लेई करी दमिश्क जो जाया करदा थिया, कि जेह्ड़े तित्ते होन तिन्हा जो बी सजा दुआणे तांई बह्न्नी करी यरूशलेम अन्दर लेई आं।
\v 6 जां मैं चलदे-चलदे दमिश्क रे नेड़े पुज्जेया, ता इह्यां होया कि कोई धियाड़ी बेल्ले इक-दम्म इक बड्ड़ी लो अम्बरा का मेरे चोन्नी पास्से लस्की।
\v 7 अते मैं धरती पर पेई गेया ते एह् सब्द सुणीयां, ‘ओ शाऊल, ओ शाऊल, तू मिन्जो किजो तंग करदा?’
\v 8 मैं जवाब दित्तेया, ‘हे प्रभू जी, तुसी कुण हिन् ?’ तिन्हा ने मिन्जो बोल्लेया, ‘मैं यीशु नासरी है, जिस जो तू तंग करदा। ’
\v 9 जे मेरे कने थिये तिन्हा ने बी से लौ ता दिख्खी, अपण उस अवाज जे मेरे कने गल्ल करेया करदी थी, से समझी नी सके
\v 10 तां मैं बोल्लेया, ‘ओ प्रभू जी, मैं कै करां ?’  प्रभू जी ने मिन्जो बोल्लेया, ‘उठी करी दमिश्क अन्दर जा ते जे किछ तेरे करणे तांई ठैह्राया गेरा है, तित्ते तिज्जो दस्सी दित्तेया जाणा।’
\v 11 जां तिस जोत री रोसनी री वजह् कने मिन्जो किछ नी लिब्बेया, ता मैं अपणे मित्रां रे हथ्थ पकड़ी करी दमिश्क अन्दर आया।
\v 12 तां हनन्याह नां री व्यवस्था रे हसाब्बे इक भग्त मह्णु, जेह्ड़ा तित्ते रैह्णे वाळे यहूदियाँ बिच का नामी थिया, मेरे का आया,
\v 13  ते खड़ीह् करी मिन्जो बोलणा लगेया, ‘ओ भाई शाऊल, अवे दिख्  ।’ तिस्सी बेल्ले मेरी हाख्खियां खुलि गेइ ते मैं तिस जो दिख्खेया।
\v 14 फिरी तिनिए बोल्लेया, ‘म्हारे बब्ब-दाद्देयाँ रे परमात्मा ने तिज्जो इस तांई रख्खेरा है तकि तू तिन्हेरी मरजी जो जाणे, ते तिस धरमी जो दिख्खे ते तिन्हेरे मुंह्आ का गल्लां सुणे।
\v 15 किजोकी तैं तिन्हेरे पास्से का सबनी मह्णुआं सामणे तिन्हा गल्लां रा गवाह् होणा जे तैं दिख्खी ते सुणेरी हिन् ।
\v 16 अवे ऐड्डी हाण किजो लाया करदा है? उठ, बपतिस्मा लै, ते तिन्हेरा नां लेई करी अपणे पापां जो धोई लै।’
\v 17 जिस बेल्ले मैं फिरी यरूशलेम अन्दर आई करी देह्रे अन्दर प्राथना करेया करदा थिया, ता मिन्जो अपणी कोई होस नी रेह्ई,
\v 18 ते तिस जो दिख्खेया कि से मिन्जो बोल्दा, ‘तोळे ई यरूशलेम का झट निकळी जा; किजोकी तिन्हा ने मेरे बारे अन्दर तेरी गवाह्ई नी मनणी।’
\v 19 मैं बोल्लेया, ‘ओ प्रभू जी, तिन्हा जो ता पता है कि मैं तुसां पर भरोसा करणे वाळेयां जो जेल्ला पाई दिन्दा ते हर इक धरम सभा अन्दर मार खुआन्दा थिया।
\v 20 जां तेरे गवाह् स्तिफनुस रा खून रुड़ेया करदा थिया तां मैं बी तित्ते खड़ित्तेरा थिया ते इस गल्ल कने सैह्मत थिया, अते तिसजो मारणे वाळेयां रे कपड़ेयाँ जो सम्भाळेया करदा थिया।’
\v 21 ते तिनिए मिन्जो बोल्लेया, ‘चली जा : किजोकी मैं तिज्जो होरसी जाती लोका रे बिच दूर-दूर तांई भेजणा।’ ”
\v 22 ते से इस गल्ल तांई तिसेरी सुणदे रेह्, फिरी जोरे-जोरे बोलणा लगे, “इदेह् मह्णु रा नास करी देयो, इसेरा जिन्दा रैह्णा खरा नी है।”
\v 23 जिस बेल्ले से लेरां मारदे थे ते कपड़े सुटदे ते अम्बरा अन्दर धूड़ उड़ाया करदे थिये;
\v 24 ता पलटन रे सरदार ने बोल्लेया, “इस जो अड्ड़े अन्दर लेई जाओ, ते कोड़े मारी करी परखो, ताकि मिन्जो पता लग्गो कि मह्णु कुस वजाह् कने तिसेरे खलाफ इह्यां लेरां मारेया करदे हिन।”
\v 25 जिस बेल्ले तिन्हा ने उस जो रस्सी कने बह्न्नेया ता पौलुस ने तिस सुबेदार जो, जेह्ड़ा कि नेड़े ई खड़ित्तेरा थिया, बोल्लेया, “कै ऐ ठीक है कि तुसी इक रोमी मह्णु जो, ते से बी बगैर इल्जाम साबित होएरे, कोड़े मारो?”
\v 26 सूबेदार ने ऐ सुणी करी पलटन रे सरदार जो जाई करी बोल्लेया, “तू ऐ कै करेया करदा है? ऐ ता रोमी मह्णु है ।”
\v 27 तां पलटन रे सरदार ने तिसेरे का आई करी बोल्लेया, “मिन्जो दस्स, कि तू रोम रा है ? ” तिनिए बोल्लेया, “हाँ।”
\v 28 ऐ सुणी के पलटन रे सरदार ने बोल्लेया, “मैं रोमी होणे रा दरजा मते सारे पैसे देई करी हासल कित्तेरा है।” पौलुस ने बोल्लेया, “मैं ता पैदा हुन्दे का ई रोमी है।”
\v 29 तां जेह्ड़े मह्णु तिस जो परखणे वाळे थिये, से झट तिसेरे नेड़े का हटि गे; अते पलटन रा सरदार बी ऐ जाणी करी कि ऐ रोमी है ते मैं इस जो बह्न्नेरा है, ड़री गेया।
\v 30 दूए रोज्जे पौलुस जो खरा करी जांचणे तांई कि यहूदी इस पर किजो इल्जाम लांदे, तिस जो खोल्ली दित्तेया ; ते प्रधान याजकां अते सारी महा-सभा जो किठिह्णे रा हुक्म दित्तेया, ते पौलुस जो थल्ले लेई जाई करी तिन्हेरे सामणे खड़ा करी दित्तेया।
\c 23
\v 1 पौलुस ने महासभा पास्से नझाई करी दिख्खेया ते बोल्लेया, “ओ भ्याळो, मैं अज्ज तक परमेश्वर तांई बिलकुल सच्चे विवेक कने जिन्दगी बितायेरी हे।”
\v 2 इस गल्ल पर हनन्याह महायाजक ने तिन्हा जो जेह्ड़े तिसेरे नेड़े खड़ित्तेरे थिये, पौलुस रे मुहँ पर चन्ड़ मारणे रा हुक्म दित्तेया।
\v 3 तां पौलुस ने तिस जो बोल्लेया, “ओ सफेदी फेरे री दिवार , परमेश्वर ने तिज्जो मारणा। तू व्यवस्था रे हसाब्बे मेरा न्याय करेया करदा है, ते फिरी कै व्यवस्था रे खलाफ मिन्जो मारणे रा हुक्म देया करदा है ?”
\v 4 जेह्ड़े नेड़े खड़ित्तेरे थिये तिन्हा ने बोल्लेया, “कै तू परमेश्वर रे बड़े प्रोथ जो बुरी-बुरी गल्लां बोल्लेया करदा है ?”
\v 5 पोलुस ने बोल्लेया, “ओ भ्याळो, मिन्जो पता नी था कि ऐ बड़े प्रोथ हिन्, किजो कि लिख्खेरा है : ‘अपणे मह्णुआं रे परधान जो बुरा नी बोलणा चाहिन्दा’।”
\v 6 तां पौलुस ने ऐ जाणी करी कि इक झुण्ड़ सदूकियां रा ते दुज्जा फरीसियां रा है, सभा अन्दर हक्क मारी करी के बोल्लेया, “ओ भ्याळो, मैं फरीसी ते फरीसियां रे टब्बर रा है, मुरदेयां री आस ते दुबारा जिन्दे होई जाणे रे बारे अन्दर मेरा मुकदमा होया करदा है।”
\v 7 जां तिनिए ऐ गल्ल बोल्ली ता फरीसियां ते सदूकियां अन्दर अपु-मिते लड़ाइयाँ होणा लगी पेइ; ते सभा अन्दर फूट पेई गेई।
\v 8 किजो कि सदूकी मह्णु ता ऐ बोलदे कि, ना दुबारा जीन्दे होई जाणा सच्च है, ना स्वर्ग रे दूत अते ना ई आत्मा हुन्दी; अपण फरीसी इन्हा सबनी गल्लां जो मन्दे।
\v 9 फिरी बड़ा रोळा पेई गेया ते किछ सास्त्री जेह्ड़े कि फरीसियाँ रे दल रे थिये, उठी होए ते ऐ बोल्ली करी लड़ीणा लगी पे, “असां जो इस मह्णु अन्दर कोई बुराई नी मिल्ली, ते अगर कोई आत्मा या स्वर्ग रा दूत तिस कने बोल्लेरा है ता फिरी कै?
\v 10 जां बड़ी लड़ाई होई, ता पलटन रे सरदार ने इस ड़र कने कि से पौलुस रे टुकड़े-टुकड़े ना करी रखन, पलटन जो हुक्म दित्तेया कि उतरी करी पौलुस जो तिन्हेरे बिच का जबरदस्ती लड्डी लेन, ते गढ़ अन्दर लेई जान।
\v 11 तिस्सी रात्ती प्रभू जी ने तिसेरे नेड़े खड़े होई करी बोल्लेया, “ओ पौलुस, हिम्मत कर; किजो कि जदेह्ई तैं यरूशलेम अन्दर मेरी गवाह्ई दित्ती, तदेह्ई गवाह्ई तिज्जो रोम अन्दर बी दैणा पोणी।”
\v 12  जां संझ होई ता यहूदियां ने साजिस कित्ती ते कसम खाई कि जां तांई असी पौलुस जो मारी नी छडगे, तां तिक्कर असी किछ खान या पीन ता असां पर लाणत है।
\v 13 तिन्हा ने अपु अन्दर ऐ कसम खाई थी, से चाळी मह्णु का बी जादा थिये।
\v 14  तिन्हा ने बड़े प्रोथा ते बजुर्ग का जाई करी बोल्लेया, “असां ने एह् सोच्ची लित्तेरा है कि जां तांई असी पौलुस जो मारी नी छडदे तां तांई अगर किछ चखन बी ता असां पर लाणत हो।
\v 15 इधेरे तांई अवे महासभा समेत पलटन रे सरदार जो समझाओ कि तिस जो तुसां का लेई आओ, ते इह्याँ लग्गे कि तू तिसेरे बारे अन्दर होर बी जांच-पड़ताल करणा चाह्न्दा ; ते असी तिसेरे पुजणे का पैल्ले ई तिस जो मारी रखणे तांई त्यार रैह्न्गे।”
\v 16 पौलुस रे भांणजे ने सुणी लिया कि से तिस जो मारणे री त्यारी अन्दर हिन्, ता तिनिए अड्डे अन्दर जाई करी पौलुस जो बोली दित्तेया।
\v 17  पौलुस ने सूबेदारां बिच का इक जो अपणे नेड़े सद्दी करी बोल्लेया, “इस जुआन जो पलटन रे सरदार का लेई जाओ, ऐ तिस जो किछ बोलणा चाह्न्दा।”
\v 18 इधेरे तांई तिनिए तिस जो पलटन रे सरदार का लेई जाई करी बोल्लेया, “कैदी पौलुस ने मिन्जो सद्दी करी मेरे छन्दे कित्ते कि ऐ जुआन पलटन रे सरदार कने किछ बोलणा चाह्न्दा है; इस जो तिसेरे का लेई जा।”
\v 19 पलटन रे सरदार ने तिसेरा हथ्थ पकड़ी करी ते तिस जो अलग लेई के पुछ्छेया, “तू मिन्जो कै बोलणा चाह्न्दा ?”
\v 20 तिनिए बोल्लेया, “यहूदियां ने साजिस कित्तेरी है कि तेरे का छन्दे करन कि कल पौलुस जो महासभा अन्दर अणन, ते इह्याँ लग्गे कि से तिसेरे बारे अन्दर होर बी जांच-पड़ताल करणा चाह्न्दे होन।
\v 21 पर तिन्हेरी मत मनदा, किजो कि तिन्हा बिच का चाळी का जादा मह्णु पौलुस जो मारणे री भाळा अन्दर हिन, जिन्हा ने ऐ पक्का सोच्ची लित्तेरा है कि जां तांई से पौलुस जो मारी नी रखन, तां तांई नां ता तिन्हा किछ खाणा ते ना ई किछ पीणा, ते अवे से त्यार हिन् ते तेरे बोलणे री भाळा अन्दर हिन्।”
\v 22 तां पलटन रे सरदार ने तिस जुआन जो एह् हुक्म देई करी बिदा कित्तेया, “कुस्की जो बी मत दस्दा कि तैं मिन्जो एह् गल्लां बोल्लेरी हिन्।”
\v 23 तां तिनिए दो सूबेदारां जो सदुआइ करी बोल्लेया, “दो सौ सैनिक, सत्तर सवार ते दो सौ भालैत, रात्ती रे पैह्रा होई जाणे का बाद कैसरिया जो जाणे तांई त्यार रख्खो।
\v 24 ते पौलुस री सवारी तांई घोड़े त्यार रख्खो, कि तिस जो फेलिक्स हाकिम तांई सम्भाळी करी पुजाई देन । ”
\v 25 तिनिए इस तरीक्के कने इक चिठ्ठी बी लिखी :
\v 26 “महामहिम् फेलिक्स हाकिम जो क्लौदियुस लूसियास री तरफ का नमस्ते।
\v 27 इस मह्णु जो यहूदियाँ ने पकड़ी करी मारी दैणा चाह्या, अपण जां मिन्जो पता लग्गेया कि एह् रोमी है, ता मैं पलटन लेई करी इस जो छुड़ाई करी लेई आया।
\v 28 मैं पता लाणा चाह्न्दा थिया कि से इस पर किजो इल्जाम लाया करदे हिन्, इधेरे तांई तिस जो उन्हेरी महासभा अन्दॅर लेई गेया।
\v 29  तां मिन्जो पता लग्गेया कि से अपणी व्यवस्था रे गल्ला री वजह् कने इस पर इल्जाम लाया करदे हिन्, अपण मारी रखणे जोग्गी या बह्न्नी रखणे जोग्गी इस अन्दर कोई बुराई नी है।
\v 30 जां मेरे कने गल्ल लाई गेई कि से इस मह्णु जो मारणे री भाळा अन्दर हिन् ता मैं इस जो झट तेरे का भेज्जी दित्तेया; ते मुद्दइयां जो बी हुक्म दित्तेया कि तेरे सामणे तिस पर नालिश ना करन।”
\v 31 इधेरे तांई जदेह्याँ सैनिकां जो हुक्म दित्तेया थिया, तिह्याँ ई से पौलुस जो लेई करी रातो-रात अन्तिपत्रिस अन्दर आये।
\v 32 दूए रोज्जे से सवारां जो तिस कने जाणे जो छड्डी करी अप्पु अड्ड़े जो हटि आये।
\v 33 तिन्हा ने कैसरिया पुजी करी राज्यपाल जो चिठ्ठी दित्ती; ते पौलुस जो बी तिसेरे सामणे खड़ेरी दित्तेया।
\v 34 तिनिए चिठ्ठी पढ़ी करी पुछ्छेया, “ऐ कुस जिले रा है ? ”
\v 35 ते जां पता लग्गेया कि किलिलिया रा है ता तिस जो बोल्लेया, “जिस बेल्ले तेरे मुद्देई बी आंगे, तां मैं तेरा मुकद्दमा करणा।” ते तिनिए उस जो हेरोदेस रे किले अन्दर रखणे रा हुक्म दित्तेया।
\c 24
\v 1 पंज रोज्जा बाद हनन्याह माहायाजक मते सारे बजुर्गा जो ते तिरतुल्लुस नां रे कुस्की वकील जो कन्ने लेई करी आया। तिन्हा ने राज्यपाल रे सामणे पौलुस पर नालिश कित्ती।
\v 2 जां तिस जो सद्देया ता तिरतुल्लुस तिस पर इल्जाम लाई करी बोलणा लगेया : “ओ माहामहिम फेलिक्स, तेरी वजह् कने असां रे बिच बड़ा खरा हुन्दा; ते तेरे इन्तजाम कने इस जाती री मती सारी बुराइयाँ सुधरदी जान्दियाँ।
\v 3 इस जो असी हर जगह् ते हर किस्म कने सुकर गुजारी कने मन्दे।
\v 4 अपण इधेरे तांई कि तिज्जो होर दुख नी दैणा चाह्न्दा, मैं तेरे छन्दे करदा कि रैह्म करी के म्हारी दो-इक गल्लां सुणी लै।
\v 5 किजो कि असां ने इस मह्णु जो उपद्रवी ते दुनिया रे सारे यहूदियां बिच झगड़ा/बलवा कराणे वाळा, ते नासरत अन्दर रैह्णे वाळेयाँ रे कुपंथ रा परधान पाएरा है।
\v 6 तिनिए देह्रे जो असुध करणा चाह्या, अपण असां तिस जो पकड़ी लेया। [असां तिस जो अपणी व्यवस्था रे साब्बे सजा दित्तेरी होणी थी;
\v 8 ते आरोपी जो तेरे सामणे ईणे रा हुक्म दित्तेया।] इन्हा सबनी गल्लां जो जिन्हेरे बारे अन्दर असी तिस पर इल्जाम लान्दे, तैं अप्पू ई तिस जो परखी करी पता लाई लैणा।”
\v 9 यहूदियाँ ने बी तिसेरा साथ देई करी बोल्लेया, ऐ गल्लां इदेह्इ ई हिन्।
\v 10 जिस बेल्ले राज्यपाल ने पौलुस जो बोलणे रा इसारा कित्तेया, ता तिनिए जवाब दित्तेया : “इस गल्ल रा पता लगणे का बाद कि तू मते साल्लां का इस जात रे मह्णुआं रा न्याय करेया करदा है, मैं खुसी कने अपणा जवाब दिन्दा।
\v 11 तू अप्पू इ पता लाई सकदा कि जां रा मैं यरूशलेम अन्दर आराधना करणे तांई आया, मिन्जो बारा दिनां का उप्पर नी होए।
\v 12 उन्हा ने मिन्जो नां देह्रे अन्दर नां धरम सभा अन्दर, नां सैह्र अन्दर कुस्की कने लड़ीन्दे या भीड़ करदे दिख्खेया;
\v 13 ते नां ता से तिन्हा गल्लां जो, जिन्हेरा से अब्बे मेरे पर इल्जाम लान्दे, तेरे सामणे सच्च साबित करी सकदे।
\v 14 अपण मैं तेरे सामणे एह् मन्नी लिन्दा कि जिस पंथ जो से कुपंथ बोलदे, तिसेरे ई नियम पर मैं अपणे बब्ब-दाद्देयाँ रे परमेश्वर री सेवा करदा; अते जेह्ड़ी गल्लां व्यवस्था ते भविस्वाणी करणे वाळेयां री कताबां अन्दर लिख्खेरी हिन्, तिन्हा सबनी पर भरोसा करदा।
\v 15 ते परमेश्वर का उम्मिद रखदा जे से अप्पू बी रखदे, कि धरमी ते अधरमी दोनो किस्मे रे मह्णुआं ने दुबारा जिन्दे होई जाणा ।
\v 16 इस कने मैं अप्पू बी कोसीस करदा कि परमेश्वर रे, ते मह्णुआं रे पास्से मेरा मन/विवेक हमेसा बेकसूर रेह्यो।
\v 17 मते साल्लां बाद मैं अपणे लोकां जो दान पुजाणा, ते चढ़ावा चढ़ाणा आया थिया।
\v 18 तिन्हा ने मिन्जो देह्रे अन्दर, सुध हालत अन्दर, बगैर भीड़ रे कने, ते बगैर दंगा करदे-करदे चढ़ावा चढान्दे दिख्खेया, हाँ, आसिया रे मते यहूदी थिये – जिन्हा जो चाहिन्दा थिया
\v 19 कि अगर मेरे खलाफ तिन्हा का कोई गल्ल हो ता इत्ते तेरे सामणे आई करी मेरे पर इल्जाम लान्।
\v 20 या ऐ अप्पू ई दसन कि जिस बेल्ले मैं माहासभा रे सामणे खड़ित्तेरा थिया, ता तिन्हा ने मेरे अन्दर कुण जह्णी गलती दिख्खी ?
\v 21 इस इक गल्ल जो छड्डी करी जेह्ड़ी मैं तिन्हेरे बिच खड़ीह् करी लेर मारी करी बोल्ली थी : ‘मुरदेयाँ रे दुबारा जिन्दे होइ जाणे रे बारे अन्दर अज्ज मेरा तुसां सामणे मुकदमा होय करदा है।’ ”
\v 22 फेलिक्स ने, जह्ड़ा इस पंथ री गल्लां खरी करी जाणदा थिया, तिन्हा जो ऐ बोल्ली करी टाळी दित्तेया, “जां पलटन रे सरदार ने लूसियास आणा, ता तुसां री गल्ल रा फैंसला करगां। ”
\v 23 ते सूबेदार जो हुक्म दित्तेया कि पौलुस जो किछ छूट अन्दर रख्खी करी दिख-रिख करे, ते तिसेरे मित्रां बिच का कुस्की जो बी तिसेरी सेवा करणे का मत रोकदा।
\v 24 थोड़े रोज्जा बाद फेलिक्स अपणी लाड़ी द्रुसिल्ला जो, जह्ड़ी यहूदी जनानी थी, कन्ने लेई करी आया ते पौलुस जो सदुआई करी तिस भरोसे रे बारे अन्दर जे मसीह यीशु जी पर है, तिसका सुणेया।
\v 25 जां से धरम, ते सबर, ते ईणे वाळे न्याय री रे बारे अन्दर बोल्लेया करदा थिया, ता फेलिक्स ने ड़री रे रे जवाब दित्तेया, “अब्बे ता चली जा; मोक्का दिख्खी करी मैं तिज्जो फिरी सद्दी लिन्गा।”
\v 26 तिस जो पौलुस का किछ पैसे मिलणे री बी उम्मीद थी, इधेरे तांई से तिस जो होर बी सद्दी-सद्दी करी तिस कने गल्लां करदा रैह्न्दा थिया।
\v 27 अपण जिस बेल्ले दो साल होई गे, ता पुरकियुस फेस्तुस, फेलिक्स री जगह् पर आया; ते फेलिक्स यहूदियां जो खुस्स करणे री चाह्त अन्दर पौलुस जो कैद अन्दर ई छड्ड़ी गेया।
\c 25
\v 1 फेस्तुस तिस ग्राँ अन्दर पुजणे का तिन्न रोज्जां बाद कैसरिया का यरूशलेम जो गेया।
\v 2 तां परधान याजकां ते यहूदियां रे खास मह्णुआं ने तिसेरे सामणे पौलुस री नालिश कित्ती;
\v 3 ते तिसेरे छन्दे करी के पौलुस रे खलाफ एह् वरदान मंगणा लगे कि से तिस जो यरूशलेम अन्दर सदुवाओ, किजो कि से तिस जो रस्ते अन्दर ई मरी रखणे री भाळा अन्दर थिये।
\v 4 फेस्तुस ने जवाब दित्तेया, “पौलुस कैसरिया अन्दर कैद है, ते मैं अप्पू तोळे तित्ते जाणा।”
\v 5 फिरी बोल्लेया, “तुसां बिच का जह्ड़े अधिकारी हिन्, से कन्ने चलो, ते अगर इस मह्णु ने किछ गलत कम्म कित्तेरा ऐ ता इस पर इल्जाम लाओ।”
\v 6 तिन्हेरे बिच से कोई अठ्ठ-दस रोज रेह्ई करी कैसरिया जो चली गेया; ते दुए रोज्जे न्याय करणे वाळी कुरसी पर बेह्ई करी पौलुस जो अनणे रा हुक्म दित्तेया।
\v 7 जां से आया, ता जेह्ड़े यहूदी यरूशलेम का आएरे थिये, तिन्हा ने अरे-परे खड़े होई करी पौलुस पर मते सारे बड्ड़े-बड्ड़े इल्जाम लाये, जिन्हेरा सबूत से नी देई सकदे थिये।
\v 8 अपण पौलुस ने जवाब दित्तेया, “मैं नां ता यहूदियां री व्यवस्था रे ते नां देह्रे रे, अते नां ई कैसर रे खलफ कोई कम्म कित्तेरा है।”
\v 9 तां फेस्तुस ने यहूदियां जो खुस करणे री मरजी कने पौलुस जो बोल्लेया, “कै तू चाह्न्दा कि तू यरूशलेम जो जाओ; ते तित्ते मेरे सामणे तेरा एह् मुकदमा चलाया जाओ ?”
\v 10 पौलुस ने बोल्लेया, “मैं कैसर रे न्याय करणे री कुरसी रे सामणे खड़ित्तेरा है; मेरे मुकदमे रा फैसला इत्ते ई होणा चाहिन्दा। जिह्याँ तिज्जो खरा करी पता है, कि मैं यहूदियां रे खलाफ कोई गुनाह् कित्तेरा नी है।
\v 11 अगर मैं कसुरवार है ते मारी रखणे जोग्गी कोई गलती कित्तेरी है, ता मैं मरणे का मुकरदा नी; अपण जिन्हा गल्लां रा ऐ मेरे पर इल्जाम लान्दे, अगर तिन्हा बिच का कोई बी गल्ल सच्च साबित नी हुन्दी, ता कोई बी मिन्जो तिन्हेरे हथ्थां सौंपी नी सकदा। मैं राजे री दोहाई दिन्दा ।”
\v 12 तां फेस्तुस ने मन्त्रियाँ री सभा कने गल्लां करी के तिस जो जवाब दित्तेया, “तैं राजे रीदोहाई दित्ती, तैं कैसर का ई जाणा।”
\v 13 थोड़े रोज्जां बाद अग्रिप्पा राज्जा ते बिरनीके, कैसरिया अन्दर आई करी फेस्तुस कने मिल्ले।
\v 14 तिन्हेरे मते रोज्ज रैह्णे का बाद फेस्तुस ने पौलुस रे बारे अन्दर राज्जे जो दस्सेया : “इक मह्णु है, जिस जो फेलिक्स कैद अन्दर छड्ड़ी गेरा है।
\v 15 जां मैं यरूशलेम अन्दर थिया, ता परधान याजक ते यहूदियाँ रे बजुर्गा ने तिसेरी नालिश कित्ती ते से चाह्न्दे थिये कि तिस जो सजा दित्ती जाओ।
\v 16 अपण मैं तिन्हा जो जवाब दित्तेया कि रोमी मह्णुआं री एह् रीत नी है कि कुस्की मह्णु जो सजा तांई सोंपी देन; से तां तांई इह्याँ नी करदे जां तांई कि आरोपी जो अपणे मुद्देइयाँ रे सामणे खड़े होई करी इल्जामां रा जवाब दैणे रा मोका नी मिल्लो।
\v 17 इधेरे तांई जिस बेल्ले से इत्ते किठह्त्ते, ता मैं जरा बी हाण नी लाई, अपण दुए ई रोज्जे न्याय करणे वाळी कुरसी पर बेह्ई करी तिस मह्णु जो अनणे रा हुकम देई दित्ता।
\v 18 जिस बेल्ले तिसेरे पर इल्जाम लाणे वाळे खड़े होये, ता तिन्हा ने इदेह्ई गलत गल्लां रा इल्जाम नी लाया, जदेह्या मैं समझदा थिया।
\v 19 अपण से अपणे ई मत रे अते यीशु नां रे कुस्की मह्णु रे बारे अन्दर, जेह्ड़ा मरी गेरा थिया ते पौलुस बोलदा थिया कि से जिन्दा है, बैंस करदे थिये।
\v 20 मैं परेसान था कि इन्हा गल्लां रा पता किह्याँ लां ? इधेरे तांई मैं तिस का पुछ्छेया, ‘के तैं यरूशलेम जो जाणा कि जित्ते जाई करी तेरी इन्हा गल्लां रा फैसला होई सको ?
\v 21 अपण जां पौलुस ने दोहाई दित्ती कि तिसेरे मुकद्दमे रा फैंसला माहाराजाधिराज  का होये, ता मैं हुक्म दित्तेया कि जां तांई तिस जो कैसर का नी भेज्जां, तिस जो कैद अन्दर रख्खेया जाओ।”
\v 22 तां अग्रिप्पा ने फेस्तुस जो बोल्लेया, “मैं बी तिस मह्णु री सुनणा चाह्न्दा।” तिनिए बोल्लेया, “तैं कल्ल सुणी लैणा।”
\v 23 ते दूए रोज्जे जां अग्रिप्पा ते बिरनीके बड़ी धूम-धाम कने आये ते पलटन रे सरदारां ते सैहर रे खास मह्णुआं कने दरबार अन्दर पुज्जे। तां फेस्तुस ने हुक्म दित्ता कि से पौलुस जो लेई आन।
\v 24 अपण मिन्जो पता लगी गेया कि इनिए इदेह्या किछ बी नी कित्तेरा है कि इस जो मारी रख्खेया जाओ; अते हालांकि इनिए अप्पू ई माहाराधिराज री दोहाई दित्ती, ता मैं इस जो भेजणे रा फैसला लित्तेया।
\v 25 अपण मिन्जो पता लगी गेया कि इनिए इदेह्या किछ बी नी कित्तेरा है कि इस जो मारी रख्खेया जाओ; अते हालांकि इनिए अप्पू ई माहाराधिराज री दोहाई दित्ती, ता मैं इस जो भेजणे रा फैसला लित्तेया।
\v 26 मैं इसेरे बारे अन्दर कोई पक्की गल्ल नी दिख्खी कि अपणे मालक जो लिख्खां। इधेरे तांई मैं इस जो तुसां रे सामणे ते खास कर राजा अग्रिप्पा, तुसां रे सामणे लेई आया ताकि परखणे का बाद मिन्जो किछ लिखणे जो मिलि जाओ।
\v 27 किजो कि कैदी जो भेजणा ते जे इल्जाम तिस पर लगाए गेरे हिन्, तिन्हा जो नी दसणा, मिन्जो फजूल ई लगदा।”
\c 26
\v 1 अग्रिप्पा ने पौलुस जो बोल्लेया, “तिज्जो अपणे बारे अन्दर बोलणे रा इजाज्त है।” तां पौलुस हथ्थ अग्गे करी के जवाब दैणा लगेया,
\v 2 “ओ राज्जा अग्रिप्पा, जितणी गल्लां रा यहूदी मेरे पर इल्जाम लान्दे, अज्ज तेरे सामणे तिन्हेरा जवाब दैणे अन्दर मैं अपु जो धन्न समझदा,
\v 3 खास कर इधेरे तांई, किजो कि तू यहूदियां रे सारे बरताव अते कहळा रे बारे अन्दर जाणदा। इधेरे तांई मैं छन्दे करदा, सबर कने मेरी सुण।
\v 4 “मेरा चाल-चलन सुरू का अपणी जात रे लोकां बिच ते यरूशलेम अन्दर जदेह्या थिया, से सारे यहूदी जाणदे।
\v 5 अगर से गवाह्ई दैणा चाह्न, ता सुरू का ई मिन्जो जाणदे कि मैं फरीसी होई करी अपणे धरम रे सबनी का खरे पंथ रे हसाब कने चलेया।
\v 6 ते अवे तिस प्रतिज्ञा अन्दर आस री वजह् कने जेह्ड़ी परमेश्वर ने असां रे बब्ब-दाद्देयां कने कित्ती थी, मेर पर मुकदमा चलेया करदा है।
\v 7 तिस्सी प्रतिज्ञा रे पूरे होणे री आस लाई करी, म्हारे बारा गोत्तर अपणे सारे मनां कने दिन-रात परमेश्वर सेवा करी रे-रे हिन्। ओ राजा, इस ई आस रे बारे अन्दर यहूदी मेरे पर इल्जाम लान्दे।
\v 8 जदकि परमेश्वर मरी गेरे मह्णुआं जो जिन्दा करी दिन्दे, ता तुसां पास्से का ऐ गल्ल भरोसे रे लाएक किजो नी समझी जान्दी ?
\v 9 मैं बी समझेया थिया कि यीशु नासरी रे खलाफ मिन्जो मता किछ करणा चाहिन्दा।
\v 10 ते मैं यरूशलेम अन्दर इह्यां ई कित्तेया; ते परधान याजकां का अधिकार लेई करी मते सारे पवित्र मह्णुआं जो जेल्ला अन्दर पाया, ते जां तिन्हा जो मारी रखदे थिये ता मैं बी तिन्हेरे खलाफ अपणी सैह्मती दिन्दा थिया।
\v 11 हर इक धरम-सभा अन्दर मैं तिन्हा जो सजा दुआई-दुआई करी यीशु जी री बेजती करान्दा थिया; ते होर ता होर, लैर री वजाह् कने इदेह्या पागल होई गेया कि बाहरेरे सैहरां अन्दर बी जाई करी तिन्हा जो तंग करदा थिया।
\v 12 इस्सी धुन अन्दर जां मैं परधान याजकां का अधिकार ते आज्ञा-पत्तर लेई करी दमिश्क जो जाया करदा थिया;
\v 13 तां ओ राजा, रस्ते अन्दर धियाड़ी बेल्ले मैं अम्बरा का सूरज रे तेज का बी बधी करी इक लो जो, अपणे ते अपणे कन्ने चलणे वाळेयां रे चौन्नी पास्से चमकदी दिख्खी।
\v 14 जिस बेल्ले असी सारे जणे धरती पर छुड़की पे, ता मैं इब्रानी भासा अन्दर, मेरे कने ऐ बोल्दे इक सब्द सुणेया, ‘ओ शाऊल, ओ शाऊल, तू मिन्जो किजो तंग करदा ? पैने पर लत्त मारणा तेरे तांई मुस्कल है।’
\v 15 मैं बोल्लेया, ‘ओ प्रभू जी, ‘तुसी कुण हिन् ?’ प्रभू जी ने बोल्लेया, ‘मैं यीशु है, जिस जो तू तंग करदा।
\v 16 अपण तू उठ, अपणे पैरां पर खड़े होई जा; किजो कि मैं तिज्जो इधेरे तांई दरसन दित्ता कि तिज्जो तिन्हा गल्लां रा बी सेवक ते गवाह् ठैह्रां, जे तैं दिख्खियां, ते तिन्हा गल्लां रा बी, जिन्हा तांई मैं तिज्जो दरसन दैणा।
\v 17 ते मैं तिज्जो तेरे लोकां का ते होरसी जाती का बचान्दे रैह्णा, जिन्हा का मैं अब्बे तिज्जो भेजणा
\v 18 कि तू तिन्हेरी हाख्खियां खोल्लो जिस कने से न्ह्यारे का रोसनी पास्से, ते सैह्तान रे अधिकार का परमेश्वर पास्से फिरन; ताकि पापां री माफी ते तिन्हा मह्णुआं कने जेह्ड़े मेरे पर भरोसा करणे कने पबित्तर कित्ते गेरे हिन, मीरास पान।’
\v 19 इधेरे तांई ओ राजा अग्रिप्पा, मैं तिस स्वर्ग वाळे दरसन री गल्ल नी टाळी,
\v 20 अपण पैल्ले दमिश्क रे, फिरी यरूशलेम रे, ते फिरी तां यहूदिया रे सारे देस रे रेह्णे वाळेयां जो ते होरसी जाती जो समझान्दा रेह्या, कि मन फेरो ते परमेश्वर पास्से फिरी करी मन बदणे जोग्गा कम्म करो।
\v 21 इन्हा गल्लां री वजह् कने यहूदी मिन्जो देह्रे अन्दर पकड़ी करी मारणे री कोसिस करदे थिये।
\v 22 अपण परमेश्वर री मदद कने मैं अज्ज तांई बणी रे रा है ते हल्के-बड्ड़े सबनी सामणे गवाह्ई दिन्दा, ते तिन्हा गल्लां जो छड्ड़ी करी होर किछ्छ नी बोलदा जे भविस्यवाणी करणे वाळेयां ने अते मूसा ने बी बोल्लेया कि से होणे वाळियाँ हिन्,
\v 23 कि प्रभू यीशू जी जो दुख सैहणा पैणे, ते तिन्हा ने ई सबनी का पैल्ले जिन्दे होई करी, म्हारे लोकां अन्दर ते होरसी जाती अन्दर जोत रा परचार करणा।”
\v 24 जिस बेल्ले से इस तरीक्के कने जवाब देया करदा थिया, ता फेस्तुस ने उच्ची अवाज अन्दर बोल्लेया, “ओ पौलुस, तू पागल है। मते सारे ज्ञान ने तिज्जो पागल करी दित्तेरा है।”
\v 25 अपण पौलुस ने बोल्लेया, “ओ माहामहिम फेस्तुस, मैं पागल नी है, अपण मैं सच्ची ते बुधि री गल्लां बोलदा।
\v 26 राज्जा बी, जिसेरे सामणे मैं बगैर ड़रे रे बोल्लेया करदा है, इन्हा गल्लां जो जाणदा; ते मिन्जो भरोसा है कि इन्हा गल्लां बिच का कोई बी गल्ल इन्हा का छुपेरी नी है, किजो कि ऐ घटना कुस्की कौणे अन्दर नी होई।
\v 27 ओ राजा अग्रिप्पा, कै तू भविस्यवाणी करणे वाळेयाँ पर भरोसा करदा ? हाँ, मिन्जो पता है कि तू भरोसा करदा।”
\v 28 तां अग्रिप्पा ने पौलुस जो बोल्लेया, “तू थोड़ा करी समझाई करी मिन्जो मसीही बनाणा चाह्न्दा ?”
\v 29 पौलुस ने बोल्लेया, “परमेश्वर का मेरी प्राथना है कि कै थोड़े अन्दर कै मते अन्दर, सिरफ तू ई नी अपण जितणे बी मह्णु अज्ज मेरी सुणदे हिन, इन्हा बन्धनां जो छड्ड़ी करी से मेरे सेई होई जान।”
\v 30 तां राज्जा ते राज्यपाल ते बिरनिके ते तिन्हेरे कन्ने बैह्णे वाळे खड़ी उठ्ठे;
\v 31 ते बखरे जाई करी अपु-मिते बोलणा लगे, “इस मह्णु ने इदेह्या ता किछ बी नी कित्तेरा है, कि इस जो मारणे री या जेल्ला ढ़पणे री सजा दित्ती जाओ।”
\v 32 अग्रिप्पा ने फेस्तुस जो बोल्लेया, “अगर एह् मह्णु कैसर री दोहाई नी दिन्दा, ता छुटि सकदा थिया।”
\c 27
\v 1 जाँ इयां पक्का होई गेया कि असा झाज पर इटली जाणा, ता तिन्हा ने पौलुस अते थोड़े होरनी कैदियां जो बी यूलिययुस नां री औगुस्तुस री पलटन रे इक सूबेदार रे हथ्था देई दित्तेया।
\v 2 अद्रमुत्तियुम रे इक झाज पर जेह्ड़ा आसिया रे कनारे री जघा पर जाणे वाळा थिया, चढ़ी करी असां तिस जो खोल्ली दित्तेया, ते अरिस्तर्खुस नां रा इक थिस्सलुनीके रा इक मकिदूनी असां कने थिया।
\v 3 .दूए रोज्जे असां सैदा अन्दर डेरा लाया, ते यूलियुस ने पौलुस पर रैह्म करी के तिस जो मित्रां का जाणा दित्तेया कि तिसेरी आदर-खातर होई सको।
\v 4 तित्ते का झाज खोल्ली करी ब्यार कने रुकावट होणे री वजह् कने असी साइप्रस री आड़ अन्दर चले;
\v 5 ते किलिकिया ते पंफूलिया रे नेड़े रे समंदर बिच का होई करी लूसिया रे मूरा अन्दर उतरे।
\v 6 तित्ते सूबेदार जो सिकन्दरिया रा इक झाज इटली जाया करदा मिलेया, ते तिनिए असां जो तिस पर चढ़ाई लित्तेया।
\v 7 जां असी मते रोज्जा तांई मठे-मठे चली करी बड़ी मुस्कला कने कनिदुस रे सामणे पुज्जे, ता इधेरे तांई कि ब्यार असां जो अग्गे बधणा नी देया करदी थी, असी सलमोन रे सामणे का होई करी क्रेते री आड़ अन्दर चले;
\v 8 ते तिसेरे कनारे-कनारे बड़ी मुस्कला कने चली करी ‘सुभलंगरबारी’ नां री इक जघा पुज्जे, जित्ते का लसया सैह्र नेड़े थिया।
\v 9 जां मते रोज होई गे ते पाणी रे सफर अन्दर मुस्कलां इधेरे तांई हुन्दी थियां कि व्रत्त रे रोज अवे मुकी गेरे थिये। इधेरे तांई पौलुस ने तिन्हा जो एह् बोल्ली करी समझाया,
\v 10 ओ सज्जन मह्णुओ, मिन्जो इह्यां लगेया करदा है कि इस सफर अन्दर मुस्कल अते मता सारा नुकसान होणे वाळा है, जेह्ड़ा कि सिरफ माल ते झाज रा ई नी होणा, अपण म्हारी जान रा बी होणे वाळा है।”
\v 11  अपण सूबेदार ने पौलुस री गल्लां का कप्तान ते झाज रे मालक री गल्लां जो जादा बधी करी मन्नेया।
\v 12 से बन्दरगाह् सरदियां कटणे जोग्गा खरा नी थिया, इधेरे तांई मते जह्णेयाँ ने सोच्चेया कि तित्ते का झाज खोल्ली करी अगर कुस्की तरीक्के कने होई सके ता फिनिक्स पुजी करी सरदियां कट्टी जान। ऐ ता क्रेते रा इक बन्दरगाह् है जेह्ड़ा दक्षिण-पश्चम ते उत्तर-पश्चम रे पास्से का खुलेरा है।
\v 13 जिस बेल्ले थोड़ी-थोड़ी दक्षिण वाळी ब्यार चलणा लगी, ता एह् समझी करी कि म्हारा मकसद पूरा होई गेया, लंगर चुक्केया ते कनारा पकड़ी करी क्रेते रे नेड़े का जाणा लगे।
\v 14 अपण थोड़ी हाणा अन्दर धरती पास्से का इक बड्ड़ी आंधी आई, जिस जो ‘यूरकुलीन’ बी बोलदे।
\v 15 जां से आंधी झाज्जा पर लग्गी ता से तिसेरे सामणे ठैह्री नी सकेया, ते असां तिस जो रुड़णा दित्तेया ते इह्याँ ई रुड़दे-रुड़दे चली गे।
\v 16 तां कौदा नां रे इक हल्के जह्णे टापू री आड़ अन्दर रुड़दे-रुड़दे असी मुस्कल कने डोंगी जो बस अन्दर अणी सके।
\v 17 फिरी मल्लाहां ने तिस जो चुक्की करी मते सारे बेतर लाई करी झाज जो थल्ले का बह्न्नेया, ते सुरतिस रे चारबालू पर टिकी जाणे रे ड़रा कने पाल ते समान उतारी करी रुड़दे-रुड़दे चली गे।
\v 18 जां असा हवा कने मते सारे हिचकोळे अते धक्के खाए, ता दूए रोज्जे से झाज रा माल सुटणा लगे;
\v 19 अते त्रीय्ये रोज्जे तिन्हा ने अपणे हथ्थां कने झाज रा समान बी सुटि दित्तेया।
\v 20 जां मते रोज्जा तांई ना सूरज, ना तारे लिब्बे ते बड़ी हवा चलदी रेह्ई, ता आखर अन्दर असां रे बचणे री सारी उम्मीद बी मुकी गेई।
\v 21 जां से मते रोज्जा तांई भुख्‌खे रेह्ई बैठे, ता पौलुस ने तिन्हेरे बिच खड़े होई करी बोल्लेया, “ओ मह्णुओ, इह्याँ करणा चाहिन्दा थिया कि तुसी मेरी गल्ल मन्नी करी क्रेते का झाज नी खोलदे, ते फिरी नां ऐ मुस्कल आणी थी ते नां ऐ नुकसान सैह्णा पैणा थिया।
\v 22 पर अवे मैं तुसां जो समझान्दा कि हिम्मत रखो, किजो कि तुसा बिच का कुस्की री बी जान नी जाणी, अपण सिरफ झाज रा नुकसान होई जाणा।
\v 23 किजो कि परमेश्वर जिन्हेरा मैं है, ते जिन्हेरी सेवा करदा, तिन्हेरे स्वर्ग रे दूत ने अज्ज रात्ती मेरे का आई के बोल्लेया,
\v 24 ओ पौलुस,ड़र मत ! तिज्जो राजे रे सामणे खड़े होणा ई पैणा। दिख्ख, परमेश्वर ने सबनी जो, जेह्ड़े तेरे कने सफर करेया करदे हिन्, तिज्जो दित्तेरा है।’
\v 25 इधेरे तांई, ओ सज्जन मह्णुओ,  हिम्मत रखो ; किजो कि मैं परमेश्वर रा भरोसा करदा, कि जिदेह्या मेरे कने बोल्लेया गेरा है, तिदेह्या ई होणा है।
\v 26 पर असा जो कुस्की टापू पर जाई करी टिकणा पैणा।”
\v 27 जां चोदमी रात आई, ते असी अद्रिया समुन्दर अन्दर भटकदे फिरेया करदे थिये, ता अध्धी रात्ती जो मल्लाहां ने तुक्का लाई करी पता लगाया कि कुस्की देस रे नेड़े पुज्जेया करदे हिन्।
\v 28 थाह् लित्ती ता तिन्हा जो बीह् पुरसा डुग्गा मिल्लेया, ते थोड़े अग्गे बधि करी फिरी थाह् लेई ता पंद्रा पुरसा थिया।
\v 29 तां पथरील्ली जघा कने टक्कर होणे रे ड़रा कने तिन्हा ने झाज री पिछाड़ी चार लंगर पाए, ते भ्याग होणे री भाळा बेह्ई रेह्।
\v 30 अपण जां मल्लाह झाज्जा का नह्सणा चाह्न्दे थिये, ते गलही का लंगर पाणे रे भान्ने ड़ोंगी जो समुन्दर अन्दर उतारी दित्ता;
\v 31 ता पौलुस ने सूबेदार ते सैनिकां जो बोल्लेया, “अगर ऐ झाज्जा पर नी रैह्न्गे, ता तुसा बी नी बची सकणा।”
\v 32 तां सैनिकां ने रस्से कटी करी डोंगी सुटि दित्ती।
\v 33  जिस बेल्ले भ्याग होणे वाळी थी, तां पौलुस ने ऐ बोल्ली करी, सबनी जो रोटी खाणे तांई समझाया, “अज्ज चोदा रोज होई गे कि तुसी आस दिखदे-दिखदे भुख्खे रेह्, ते किछ बी नी खाया।
\v 34 इधेरे तांई तुसां जो समझाया करदा है कि किछ खाई लेयो, जिस कने तुम्हारा बचाव होई सको; किजो कि तुसा बिच का कुस्की रे सरे रा इक बी बाळ नी पैणा।”
\v 35 ऐ बोल्ली करी तिनिए रोटी लेई करी सबनां रे सामणे परमेश्वर रा धन्यावाद कित्तेया ते भन्नी करी खाणा लगेया।
\v 36  तां से सब जह्णे बी हिम्मत करी कने रोटी खाणा लगे।
\v 37 असी सारे जह्णे मिली करी झाज्जा पर दो सौ छिह्यत्तर मह्णु थिये।
\v 38 जां से रोटी खी करी रज्जी गे, ता कणक जो समुन्दर अन्दर सुट्टी करी झाज जो पोला करणा लगे।
\v 39 जिस बेल्ले भ्याग होई ता तिन्हा ने तिस देस जो नी पछाणेया, अपण इक खाली जगह् दिख्खी, जिसेरा कनारा चोरस थिया, ते सोच्चेया कि अगर होई सको ता इस पर ई झाज जो टिकान।
\v 40 तां तिन्हा ने लंगरां जो खोल्ली करी समुन्दर अन्दर छड्ड़ी दित्तेया ते तिस्सी बेल्ले पतवारां रे बन्धन खोल्ली दित्ते, ते ब्यार रे सामणे अगला पाल चढ़ाई करी कनारे पास्से चले।
\v 41 अपण दो समुन्दरां रे मिलणे री जघा पर तिन्हा ने झाज जो टिकाया, ते गलही ता धक्का खाई करी गड़ी गेई ते टळी नी सकी; अपण पिछाड़ी लैह्रां रे जोर कने टुटणा लगी।
\v 42  तां सैनिकां जो ऐ सोच आई कि कैदियां जो मारी रखदे, इह्याँ ना हो कि कोई तैरी करी नह्सी जाओ।
\v 43 अपण सूबेदार ने पौलुस जो बचाणे री मरजी कने तिन्हा जो रोकणे तांई ऐ बोल्लेया कि, जह्ड़े तैरी सकदे, से पैल्ले छाळ मारी करी कनारे जो चली जान्;
\v 44 ते बाकी कोई पटरेयाँ पर, ते कोई झाज री होरनी चीज्जां रे साह्रे निकळी जान्। इस तरीक्के कने सब जह्णे धरती पर बची निकळो।”
\c 28
\v 1 जां असी बची करी निकळी आये, ता पता लग्गेया कि इस जगह् रा नां माल्टा है।
\v 2 तित्ते रे रैह्णे वाळेयां ने असां पर बड़ा रैह्म कित्तेया; किजो कि बरफ पैणे री वजह् कने ठण्ड़ होई गेरी थी, इधेरे तांई तिन्हा ने अग्ग बाळी करी असां सबनी जह्णेयां जो ठैहराई लित्ता।
\v 3 जां पौलुस ने लकड़ीयां रा ढ़ेर कठेरी करी अग्गी पराल्ले रख्खेया, ता इक कीड़े जो सेक लगणे री वजह् कने से तिन्हा लकड़ियां बिच का निकळी करी पौलुस रे हथ्था कने लिपटिह् गेया।
\v 4 जिस बेल्ले तित्ते रे रैह्णे वाळएयां ने तिसेरे हथ्था कीड़ा लिपटित्तेरा दिख्खेया, ता से अपु-मिते बोलणा लगे, “सच्ची ऐ मह्णु खून्नी है किजो कि अगर समुन्दर का बची गेया, तां बी न्याय ने इस जो जिन्दा नी रैह्णा दित्तेया।”
\v 5 . तां तिनिये कीड़े जो अग्गी अन्दर ठुडकी दित्तेया, ते पौलुस जो कोई नुकसान नी होया।
\v 6 पर से भाळदे रे-रे थिये कि तिनिये सुजी जाणा या इक्क-दम्म मरी करी छुड़की पैणा, अपण जिस बेल्ले से बड़ी हाणा तांई दिखदे रेह् अते दिख्खेया कि तिसेरा ता किछ बी नी बिगड़ेया, ता अपणी सोच बदली करी बोलणा लगे, “ऐ ता कोई देवता है।”
\v 7 तिस जगह् रे अरे-परे तिस टापू रे प्रधान पुबलियुस री जमीन थी। तिनिये असां जो अपणे घरे लेई जाई करी त्रै रोज्जां तांई मित्र-भाव कने देख रेख कित्ती।
\v 8 पुबलियुस रा प्यो बुखार अते आँव-लहू कने बमार पेरा थिया। इधेरे तांई पौलुस ने नेड़े जाई करी तिसेरे घरा अन्दर जाई करी प्राथना कित्ती ते तिस पर हथ्थ रख्खी तिस जो खरा करी दित्तेया।
\v 9 जां इह्याँ होया ता, तिस टापू रे होर बी बमार मह्णु आये ते खरे कित्ते ।
\v 10 तिन्हा ने म्हारी बड़ी इज्जत कित्ती, ते जिस बेल्ले असी चलणा लगे ता जे किछ बी असा तांई जरूरी थिया, झाज्जा पर रख्खी दित्तेया।
\v 11 तिन् म्हीन्ने बाद असी सिकन्दरिया रे इक झाज पर निकळी गे, जेह्ड़ा तिस द्वीप पर सरदीयाँ तांई रुकेरा थिया अते जिसेरी निसानी दियुसकूरी थिया।
\v 12 सुरकूसा अन्दर लंगर पाई करी असी त्रै रोज्जां तांई टिकी रेह्।
\v 13 तित्ते का असी घुम्मी करी रेगियुम अन्दर आये; ते इक दिन बाद दक्षिण री ब्यार चली, तां असी दूए रोज्जे पुतियुली अन्दर आये।
\v 14 तित्ते असा जो भ्याळ मिल्ले, ते तिन्हेरे बोलणे पर असी तिन्हा का सत्त रोज्जां तांई रेह्; अते इस तरीके कने असी रोम चली जो पे।
\v 15 तित्ते का भाई म्हारी खबर सुणी करी अप्पियुस रे चौक ते तिन्-सराए तांई असा कने मिलणे जो निकळी आये, जिन्हा जो दिख्खी करी पौलुस ने परमात्मा रा सुकर कित्तेया ते होंसला बह्न्नेया।
\v 16 जिस बेल्ले असी रोम पुज्जे, ता पौलुस जो इक सैनिक रे कन्ने जेह्ड़ा तिसेरी दिख-रिख करदा थिया, किल्ले रैह्णे रा हुक्म मीली गेया।
\v 17 त्रै रोज्जां बाद तिनिये यहूदियाँ रे खास मह्णुआं जो सदुवाया, ते जां से किठिह् गे ता तिन्हा जो बोल्लेया, “ओ भ्याळों, मैं अपणे लोकां रे या बब्ब-दाद्देयाँ रे व्यवहारां रे खलाफ किछ बी नी कित्तेया, तां बी कैदी बणाई करी यरूशलेम का रोमीयाँ रे हथ्था सोंपेया गेया।
\v 18 तिन्हा ने मिन्जो परखी करी छड़ी दैणा चाह्या, किजो कि मेरे अन्दर इदेह्ई कोई बी गलती नी थी कि मिन्जो मारी दित्तेया जाओ।
\v 19 अपण जां यहूदी इसेरे खलाफ बोलणा लगे, ता मिन्जो राजे री दोहाई दैणा पेई : एह् नी है कि मैं अपणे मह्णुआं पर कोई इल्जाम लाणा थिया।
\v 20 इधेरे तांई मैं तुसा जो सदुवाया कि तुसा कने मिलां ते गल्ल-बात करां; किजो कि इस्त्राएल री आस कने मैं इस जंजीरा कने जकड़ित्तेरा है।”
\v 21 . तिन्हा ने पौलुस जो बोल्लेया, “असा ना ता तेरे बारे अन्दर यहूदियां का चिठ्ठियां पाइयाँ, ते ना ता भ्याळां बिच का कुस्की ने आई करी तेरे बारे अन्दर किछ दस्सेया अते ना बुरा बोल्लेया।
\v 22 अपण तेरा कै विचार है ? सेह्ई असी तेरे का सुनणा चाह्न्दे, किजो कि असा जो पता है कि हर जघा इस गल्ल रे खलाफ मह्णु गल्लां करदे।”
\v 23 तां तिन्हा ने उस तांई इक दिन रख्खेया, ते मते सारे मह्णु तित्ते तिस का किठिह् गे, अते से परमेश्वर रे राज री गवाह्ई दिन्दा, ते मूसा री व्यवस्था अते भविस्यवाणी करणे वाळेयां री कताबां का यीशु जी रे बारे अन्दर समझाई-समझाई करी भ्याग्गा का लेई करी संझा तांई गैह्राई कने दस्दा रेह्या।
\v 24 तां थोड़े जह्णेयाँ ने तिन्हा गल्लां जो मन्नी लेया, अते किछ जह्णेयाँ ने भरोसा नी कित्तेया।
\v 25 जां से अपु-मिते इक मत नी होये, ता पौलुस री एह् गल्ल बोलणे पर चली गे : “पवित्र आत्मा ने यशायाह भविस्यवक्ता रे जरिये तुम्हारे बब्ब-दाद्देयाँ कने ठीक ई बोल्लेया,
\v 26 ‘जाई करी इन्हा मह्णुआं जो बोल कि तुसा सुणदे ता रैह्णा, अपण समझणा नी, अते दिखदे ता रैह्णा, अपण पछियाणी नी सकणा;
\v 27 . किजो कि इन्हा मह्णुआं रा मन मोटा अते इन्हेरे कन्न भारे होई गेरे हिन्, ते इन्हा ने अपणी हाख्खियाँ बन्द कित्तेरी हिन्, इह्याँ ना हो कि से कदी हाख्खियाँ कने दिखन ते कन्नां कने सुणन ते मनां कने समझन अते बदली जान, ते मैं तिन्हा जो खरा करां।’
\v 28 . इधेरे तांई तुसां जो पता लग्गो कि परमात्मा रे इस उद्धार री काहणी होरसी जाती का भेज्जेया गेरी है, ते तिन्हा ने सुनणा है।
\v 30 से पूरे दो साल्लां तांई  कराये रे घरा अन्दर रेह्या।
\v 31 . ते जेह्ड़े तिस का ईन्दे थिये, तिन्हा सबनी कने मिलदा रेह्या ते बगैर रोक-टोक रे, बड़ा निड़र होई के परमेश्वर रे राज्य रा प्रचार करदा ते प्रभू यीशु मसीह जी री गल्लां सखांदा रेह्या।
