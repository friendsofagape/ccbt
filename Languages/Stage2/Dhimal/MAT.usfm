\id MAT
\c 1
\v 1 आब्राहामको चान, दाउदको चान, कलाउ येसुःको चानको पुर्खागेलाइ |
\v 2 इसाहाको आबा आब्राहाम हिघाहि: | याकु:बको आबा इसाहको आबा  हिघाहि: | याकु:ब, यहु:दा कालाउ वा अ्को दाइ ओने गेलाइको आबा |
\v 3 इसाहाको आबा आब्राहाम हिघाहि: | याकु:बको आबा इसाहको आबा  हिघाहि: | याकु:ब, यहु:दा कालाउ वा अ्को दाइ ओने गेलाइको आबा |
\v 4 आराम आम्मिनादाबको आबा,आम्मिनादाबको नहसोंनको आबा, नह्सोन चाहि सलोमोनको आबा हिघाहिः |
\v 5 बोअजको आबा सलोमोन हिघाहिः, वाको आमाइ, राहाब हिघाहिः | ओबेदको आबा बोअज हिघाहिः | वाको आमाइ रुथ हिघाहिः | कालाउ यिसैको आबा ओबेद हिघाहिः |
\v 6 दाउद राजाको आबा यिसै हिघाखेः | सोलोमोनको आबा दाउद हिघाहिः |  वाको आमाइ, उरियाहको बे हिघाहिः |
\v 7 रहाबामको आबा सोलोमोन हिघाहीः | अबियाको आबा रहाबाम हिघाहिः,आसाको आबा अबिया हिघाहिः|
\v 8 यहोसापातको आबा आसा हिघाहिः| यहोरामको आबा यहोसापात हिघाहिः, उज्जियाह्को आबा यहोराम हिघाहिः|
\v 9 योतामको आबा उज्जियाह हिघाहिः| आहाजका आबा योताब हिघाहिः, हिजकियाको आबा आहाज हिघाहिः|
\v 10 मनस्सेको आबा हिजकिया हिघाहिः, आमोनको आबा मनस्से हिघाहिः| योसियाह्का आबा आमोन हिघाहिः|
\v 11 योसियाह याकोनियास कालाउ वाको ओनेगेलाइको आबा हिघाहिः| इम्बालाइ यहूदीगेलाइ हेङ बन्दि बानाइतेङ बेबिलोनता चुम्पूपाको लाम्फादौङ जेङका हिघाहिः|
\v 12 बेबीलोनता बन्दि बानाइतेङ चुम्पुलि दोतेङ न्हुसो सालतिएल आबा याकोनियास हिघाहिः| यारुबाबेलको आबा सालतिएल हिघाखे |
\v 13 आबिउदको आबा यारुबाबेल हिघाहिः| एल्याकिमको आबा आबिउद हिघाहिः| आजोरका आबा एल्याकिम हिघाहिः|
\v 14 सादोकको आबा आजोर हिघाहिः, आखिमको आबा सादोक हिघाहिः| एलिउदको आबा आखिम हिघाहिः|
\v 15 एलाजारको आयाकुःबको चान, योसेफ हिघाहिः, वाको बे को मिङ मरियम हिघाखे |  एदौ  दोङ मरियम पहॉसो येसुःको जन्म जेङहिः, वासिहेङ ख्रिस्त दोखे |बा एलिउद, मतानको आबा एलाजार हिघाहिः, याकुःबका आबा मतान हिघाहिः|
\v 16 याकुःबको चान, योसेफ हिघाहिः, वाको बे को मिङ मरियम हिघाखे |  एदौ  दोङ मरियम पहॉसो येसुःको जन्म जेङहिः, वासिहेङ ख्रिस्त दोखे |
\v 17 १७ एसापा आब्राहामको दाउद थेकापासो ते द्या कुल जेङहिः| दाउदको बेला सोंङ बेबिलोनता उल्हापाका थेकापासो ते द्या, कुल जेङहिः, कालाउ बेबिलोनता उल्हापाका बेला थेकापासो ते द्या ख्रिस्तको कुल जेङहिः|
\v 18 एसोपा येसुःख्रिस्त जेङहिः|  योसेफदोफा मरियमको बिहू जेङलि तोम्का हिघाहिः| कालाउ बिहू जेङलि लाम्फादोंङ पबित्र आत्मासो मरियमको हामुता चान, हिका थाहा जेङहि |
\v 19 मरियमको के योसेफ धार्मिक द्याङ हिघाहिः| वासिहेङ माले देर पासिङ पाङका दोतेङ लिःता लिताङ पाहोंसा लाःलि खाङदाखे |
\v 20 ० जेलाउ, जोसेफ इङको काथाता बिचार पाघाखे| परमप्रभूको दुत एनि सपनाता लोंतेङ वासिहेङ दोहि, योसेफ दाउदको चान, नाङ्को बे मरियमहेङ ताइको बानाइलिःमाथि |  हाइपालि  दोनु वाको हामुता ज्याइहिः, वाते पबित्र आत्मा सो हि  |
\v 21 ना एनौ चान,जेनाना वाको मिङ यसुःतापि हाइपालिदोनु वादोंङ ताइको द्याङगेलाइको ओबलाइको पापसो बाँचिपाबा |
\v 22 अगमबक्ता पाहॉसों परमप्रभु दोका गोताङ बचन पूरा जेङ्लि एसा जेङहिः|
\v 23 खाङसु एनौ बेजान चान ह् यावा |  ह् यावा कालाउ वा एनौ चान, जेनावा कालाउ वा वाको मिङ इम्मानुएल तायावा, जेदौङको अर्थ | परमेस्वर केलाइ दोफा पि |
\v 24 जेलाउ योसेफ निन्हासो ल्होहिः, कालाउ प्रमप्रभुको एनौ दुत जेसाङ वासिहेङ दोहि | एन्साङ मरियमहेंङ ताइको बे पातेङ ताहि |
\v 25 जेलाउ थेकापा मरियम चान, माजेम्पामर योसेफ वाको दोफा माजिम्हि | योसेफ वाको मिङ यसुःतापिहिः|
\c 2
\v 1 हेरोद राजाको बेलाता याहुदिमको बेथेलेहेमता जेलाउ येसुःको जोलम जेङहिः, इन्ता नुहेसो ज्योतिसिगेलाइ यरूसेलेमता लोहि कालाउ ओबालाइ दोअ्हि |
\v 2 यहूदिगेलाइको राजा जेन्तेङ जेङका हिसों हि, हाइपालि दोनु | केलाइ वाको फुरु नुहें तिङनाहि कालाउ केलाइ वासिहेङ सेउपालि लोका हिनाहिः|
\v 3 जेलाउ हेरोद राजा    इङको हिङहिः, वा निरासा जेङहिः कालाउ वाको दोफाङ गोताङ यरुसेलेमबूङ निरासा ज़ेङहि |
\v 4 कालाउ वा गोताङ बारर्का धामिगेलाइ हेङ् कालाउ द्याङगेलाइको सास्तिगेलाइ जोम्पाहि,  कालाउ हिअ्हि, "ख्रिस्तको जोलोम हिसों जेनाङ ?
\v 5 ओबालाइ वासिहेङ दोहि, यहुदियाको  बेथेलेहेमता | हाइपालि दोनु अगमबक्ता लेखीका हि |
\v 6 ओंइ बेथेलेहेम, यहूदा सारभिको देरागेलाइ, ना हिदिबूङ यहु:दाको सासकको माझाता हिदोंइ खान्तेङबुङ आतुङका मान्थुना, हाइपालि दोनु नाङ्को एनोंङ सासक उल्लेहेतेङ लावा, वादोंङ काङ्को द्याङ इस्राएल हेङ खानावा |
\v 7 कालाउ हेरोद राजा इङको ज्योतिसिगेलाइ हेंङ कुनाहा मातिङका थामेता काइतेङ फुरु हिदौइ  पहर हि, इङको ओबालाइसो भेचा पाहि |
\v 8 वा ओबालाइहेंङ एसा दौतेङ बेथेलेहेमता दिङगिलहि, हानेसु ,कालाउ रेम्फा इङको चान हेंङ भोसु, वासिहेङ निङनु कासेहेङ बूङ बानाल दोपिसु | कालाउ काबुङ वासिहेङ लोतेङ तिरु थोतेङ सेउपाङका |''
\v 9 जेलाउ इम्बालाइ राजाको काथा हिङतेङ ताइको दामा चाहि | जेदौङ फुरु ओबालाइ न्हुहे भारि तिङका हिघाखे, इङको फुरु ओबालाइको आगा-आगापाहा हानिहि, कालाउ जामाल हिका थामेता थुकातेङ इङको फुरु इन्ताङ जाहि |
\v 10 १० जेलाउ ओबालाइ इङको फुरु तिङहि, कालाउ ओबालाइ हेन्जा लेङचाहि |
\v 11 कालाउ इम्बालाइ सालिता दुल्तेङ ओबालाइ जामालहेङ वाको आमाइ मरियमको कोल्हेता हिका तिङहि, कालाउ पोम्भेलेतेङ वासिहेङ सेउपाहि | कालाउ ताइको सिपि खाइतेङ वासिहेङ सोना, मालामालाका धुमाना कालाउ मुराको ताका चढ़ाइहि |
\v 12 कालाउ इम्बालाइ हेरोद्कोता घुरितेङ मानिसु दोतेङ सपनाता थिपाहि |  कालाउ इम्बालाइ भेनेङ  दामापाहा सो ताइको  सारभि भारि ओबालाइ   घुरिहि |
\v 13 ओबालाइ इन्तासो हानिलि दोतेङ , परमप्रभुको एलोङ दुत सपनाता योसेफ दोफा तिङ चालाहि कालाउ वा एसा दोअ्हि, ''ल्हो, म्हुइका जामाल कालाउ वाको आमाइ सुधाङ दोफाङ मिस्र सारभिता खासु,कालाउ नासिहेङ का जेलाउ थेकापा माद्वाङका एन्सालाउ थेकापा इनता हि | हाइ पालि दोनु ,जामालहेङ सेलिको भासिङ हेरोद राजा जामालहेङ भो:लि तेङहि | ''
\v 14 कालाउ वा ल्होतेङ म्हुइका जामाल कालाउ जामालको आमाइ हेङ आधा न्हिसिनता   दोफाङ चुम्तेङ मिस्र सारर्भिता हानिहि ,
\v 15 कालाउ हेरोद मासिपा भर इम्बालाइ इन्तादौङ हि |'' परमप्रभु वाको दोफा काथा दोअ्हि एसा अगमबक्ता सो पुरा जेङहि , ''का काङको चानहेङ मिस्र सारभि सो काइघा |''
\v 16 ज्योतिसिगेलाइ हेरोद राजाहेङ धाताइका थाहा गिहि, कालाउ वा इसका चेरताम्पाही | कालाउ वा बेथेलेहेमको कालाउ भेरपाको थामेगेलाइको न्हें बासार कालाउ इन्तासो म्हुइका गोताङ जामालगेलाइ से:लि लागाइ हि |
\v 17 जेलाङ यर्मिया अगमबक्ता दोअ्हि, इङको बचन पूरा जेङहि ,
\v 18 ''रामाता एलोङ गाला हिङहि, जिउधाइ ल्होपा खारकाङ-खारका कालाउ बारका गालासो, उदाङका राहेल ताइको जामाल गेलाइको भासिङ खारतेङसाङ हिका,आरुगेलाइ लाइपालाबुङ  वा माकिका ,हाइपालि दोनु एला वाको जमालगेलाइ बुङ मान्थु | ''
\v 19 कालाउ हेरोद राजा सिकाको न्हुसो, परमप्रभुको एलोङ स्वर्ग-दूत सपनाता योसेफ दोफा तिङचालाहि, मिस्रता एसा दोहि,
\v 20 ''ल्हो, कालाउ जामाल वाको आमाइहेङ दोफाङ चुम्तेङ इस्राएल सारभिता हानेसु, हाइपालि दोनु जामालहेङ सेलि खाङकालाइ झाराङ सिहौइ | ''
\v 21 कालाउ वा ल्होतेङ ताइको जामाल कालाउ जामालको आमाइहेङ ताइ दोफा चुम्तेङ इस्राएल सारभिता घुरिहि |
\v 22 यहुदियाता ताइको आबा हेरोद्को थामेता वाको चान, अख्रिलाउस राज्या पाका दोअ्का हिङतेङ योसेफ इन्सो हानेलि थिहि, कालाउ सपनाता चेताना निङतेङ वा गालिल दोका सहरको थामेभारि हानिहि |
\v 23 कालाउ वा नासरत दोका सहरता हानितेङ हि | एसोपा अगमबक्ता गेलाइसो  दोन्हानाका बचन थुकाहि: ''वासिहेङ दौङ नासरि दोखे | ''
\c 3
\v 1 एदौङ बेला बप्तिस्मा पिका यु:हन्ना यहुदियाको भाइ-भाइका थामेता लोहि, कालाउ ल्होतेङ एसा दोतेङ बानाल पालि तेङहि,
\v 2 ''पस्चाताप पासु ,हाइपालि दोनु परमेस्वरको सारभि भेरपा ल्होका हि |''
\v 3 ज्याइको बिसोयता यसैया अगमबक्ता एसा  दोअ्ही:हाइपालिदोनु इङको यादौङ,  “एअ्मि द्याङको र् हिकाइका गाला भाइ-भाइका थामेता " परमप्रभुको दामा बनाइसु 'कालाउ, वाको दामा सिधा बनाइसु' |''
\v 4 युहन्ना उतकों मुइसासो थिर्का धाबा गु:घाहि, केङखेनेता धालेको तेपाना तेअ् घाहि|  कालाउ जिराम बाय्हाको दिकागेलाइ चाघाहि |
\v 5 यरुसलेम कालाउ गोताङ यहु:दिया, कालाउ यर्दन करपाहाङको  थामेको झाराङ द्याङगेलाइ वाको दोफा ल्होहि,
\v 6 कालाउ ओबलाइ ताइको पाप मानितेङ  यर्दनको झोराता वाकोसो बप्तिस्मा र् हुलि तेङहि |
\v 7 कालाउ न्हुसो हेन्जा फारिसिगेलाइ कालाउ सादुकि गेलाइ सो बप्तिस्मा र् हुलि लोका तिन्तेङ वा ओबालाइहेङ दोअ्हि, औइ  ''पुय्याँको चान गेलाइ , लोलि खाङका चेरताङका सो खाअ्लि हासु नेलाइहेङ चेताना पिहि?
\v 8 इङको भासिङ मन्ता आखेका हिका लाअ्सु कालाउ सोबाइका सेका सेपासु |
\v 9 केलाइको आबा आब्राहाम दौङ दोतेङ ताइ-ताइता मादोसु | हाइपालिदोनु का नेलाइहेङ दोअ्खा, परमेस्वर इङको उन्थुइसो आब्राहामको भासिङ चान,चामिन्दी, बनाइपालि दावा |
\v 10 सिङको गोराता एलाङदौङ दुफे  थेङन्हाहोइ | इङको भासिङ रेम्का मासेका गोताङ सिङ पाल्तेङ लोम्पावा,कालाउ मेता थालावा |
\v 11 नेलाइहेङ ''का ते मन्ता आखेका हिका भासिङ चिको बप्तिस्मा प्याङका, एअ्मि का न्हुसोलावा का खान्तेङ वा हिन्जा सर्बुङ हि, कालाउ का वाको खोकोइको जुत्ताको फिताबुङ  खाइलि  सोबाइका मान्थुघा | एला वा नेलाइहेङ पबित्र आत्माहोइ बप्तिस्मा प्यावा |
\v 12 फाचिका रा वाकोइ खुरता हि, कालाउ ताइको खाइरा्म हेङ गोताङ धाइ-धाइ प्यावा,   कालाउ ताइको गहूँ भाकारता जोम्पावा, कालाउ गुन्धा चाहि हेलाबुङ मासिका मेता ढुकावा | ''
\v 13 कालाउ येसु: गालिल पाहासो युह्न्नाको ता लोहि वाकोसो यर्दन झोराता युह्न्नासो  बप्तिस्मा र् हुलि लोहि |
\v 14 कालाउ यु:हन्ना एसा दोअ्तेङ वासिहेङ रोकिलि खाङघाखे, ''बुरु कासिहेङ कि नाङ्कोसो  बप्तिस्मा र्हुलि गोइका हि, नादोङ काङको दोफा लोखेना ?''
\v 15 कालाउ येसु:वासिहेङ दोअ्हि, ''एलाङ एसाङ दोङ हिलि पि| हाइपालि दोनु केलाइ गोताङ धार्मिकता एसापाहासो पुरा पालि गोयाङ''  कालाउ यु:हन्ना राजि जेङहि |
\v 16 कालाउ येसु: बप्तिस्मा र् हुहितेङ ओदोङ घुरि चिसो उल्हितेसाङ, स्वर्ग फाङगिल्हि,  कालाउ ताइ हुता परमेस्वरको आत्मा कुर्जा भाइपा खुअ्काताङ पाका तिङहि |
\v 17 कालाउ स्वर्गसो इसिका एलोङ गाला उल्लीहि, ''या काङको मायारु चान, का यादोफा मेनाङ लेङ्चाका हिघा | ''
\c 4
\v 1 कालाउ भुतसो जाचिलिको भासिङ पबित्र आत्मासो येसु:हेङ हाइदौङ मान्थुका थामेता चुम्पुहि |
\v 2 वा न्हेकुरि दिन न्हेकुरि न्हिसिन थेकापा हाइबुङ माचासिङ हिलाउ म्हीतुहि |
\v 3 जेलाउ वासिहेङ जाचिका वाको दोफा लोतेङ दोअ्हि,  एदि ''ना परमेस्वरको चान नु या उन्थुइ गेलाइहेङ तोले जेनाको दोतेङ आग्या पि |''
\v 4 कालाउ येसु: वासिहेङ दोअ्हि, ''एसा लेखिका हि, तोलेहौइ खिनिङ ''द्याङगेलाइ माको, बुरू नुइसो उल्हीका परमेस्वरको गोताङ् बचन होइ बान्चिखे' | ''
\v 5 आरूङ भुत वासिहेङ् पबित्र सहरता चुम्पुङ  थानको (मन्दिर )  तुप्पाता ताहि,
\v 6 कालाउ वासिहेङ् दोहि, ''ना परमेस्वरको चान हिनु, एतासो लेता तोङ, हाइपालि दोनु इसिका लेखिका हि,  'वा दौङ् ताइको दुत गेलाइ हेङ जिम्मा नासिहेङ प्यावा कालाउ ओबालाइ दोङ नासिहेङ ताइको खुर-खुरता हुता दौङ खोतावा,  माकुनेते नाङ्को खोकै उन्थुइता थुन्हावा' |''
\v 7 येसु:वासिहेङ दोअ्हि, ''एसा लेखिका हि,  'ना: परमप्रभु ताइको परमेस्वर हेङ माजाचे' |''
\v 8 आरूङ् न्हुसो वासिहेङ भुत एलोङ झौका राता चुम्पुही, सान्सारको गोताङ सारभि कालाउ इङको बैभब वासिहेङ तिङपाहि,
\v 9 कालाउ वासिहेङ दोअ्हि, कासिहेङ ''ना पोम्भेलेतेङ सेउपानु, एदोइ गोताङ आनेमाने का नासिहेङ पियाङ्का |''
\v 10 येसु:वासिहेङ दोअ्हि, ए ''भुत, ना  कासो दुरे जेङग ! हाइपालिदोनु लेखिकाहि,  'ना दौङ परमप्रभु ताइको परमेस्वर हेङ खिनिङ् सेउपालि, कालाउ वाको खिनीङ सेवा पालि' |''
\v 11 कालाउ येसु:हेङ भुत लातेङ हानिहि,कालाउ स्वर्ग दुत गेलाइ लोतेङ वासिहेङ सेवा पालि तेङहि |
\v 12 येसु: हिङहि यु:हन्ना थुनाता परिका हि दोतेङ कालाउ वा गालिलभारि हानिहि,
\v 13 कालाउ वा नासरत लातेङ कर्फनहुमता हानितेङ इन्ताङ वासा हिलि तेङहि |  इङको सहर जाबुलुन कालाउ नाप्तालिको थामेता, परिका समुन्द्रको  काम्भेता परिखे |
\v 14 न्हुसो जेङका काथा एलाङदौङ दोअ्लि  दोअ्का यसैया दोअ्का एसापा पुरा जेङहि  :
\v 15 ''जबुलुन मुलुक कालाउ नाप्तालिको मुलुक, यर्दनपारि समुन्द्र भारि, ये:सु मानिङलाइको गालिल,
\v 16 किति-कितिकाता हिका द्याङगेलाइ एलोङ बारर्का ज्योति ( ठाठाका) तिङका हि| सिका को स्यारेता हिका सारभिता हिका गेलाइ हुता ज्योति  फाइसालमका हि |''
\v 17 येसु:एनसालाउदौङ बानाल पाकाताङ दोहि, मनता आखेका हिका लाअ्सु, हाइपालिदोनु स्वर्गको सारभि भेरपाङ लोदौङखे | ''
\v 18 गालिल समुन्द्रको काम्भेता हानिकाताङ पालाउ वा पत्रुस दोका सिमोन कालाउ ओने आन्दिरीयास, न्हेमि दाइ ओनेदोङ समुन्द्रता जाले आअ्काताङ पाका तिङहि| इम्बालाइ हाया माङकालाइ हिघाहि |
\v 19 येसु:इम्बालाइ हेङ दोअ्हि, ''काङको दोफा तिसु, नेलाइहेङ का द्याङगेलाइहेंङ माङ्का बानायाङका |''
\v 20 ० कालाउ इम्बालाइ ओदोङघुरि जालेगेलाइ लाअ्तेङ येसु:दोफा हानिहि |
\v 21 इन्तासो हानिकाताङ पालाउ वा जब्दियाको न्हेमी चान याकु:ब, कालाउ वाको ओने यु:हन्ना, हेङ ओबालाइको आबा जब्दिया, दोफाङ नाउ हुता ताइको जाले पुइकाताङ पाका तिङहि,  कालाउ वा इम्बालाहेङ काइहि |
\v 22 कालाउ ओदौङ घुरि नाउ कालाउ आबाहेङ सिअ्धितेङ ओबलाइ येसु:दोफा हानिलि तेङहि |
\v 23 येसु:ओबलाइको चौउघारागेलाइता धिरपाकाताङ, सारभिको बानाल पाकाताङ ,कालाउ  द्याङगेलाइको हिसिकाबुङ मिसा कालाउ जिउ फिरकाहेङ एल्पाकाताङ सारा गालिलभारि हानिहि |
\v 24 वाको काम हितेङ सिरियाभरि मारफाङ चरचाइहि, कालाउ मासाधेकागेलाइ,  कालाउ गोताङ खालको मासाधेका, गाहिल्हि खोल्होका,तुतेङहिका, कालाउ लोङका बेथा हिका, कालाउ भुत धेलका गोताङ द्याङगेलाइ हेङ वाकोता चुमाहि| वा ओबालाइ झाराङहेङ एल्पाहि |
\v 25 कालाउ गालिल डेकापोलिस, यारुसलेम,याहु:दिया कालाउ यार्दन पारिसो बारका जेर वासिहेङ पिताइहि |
\c 5
\v 1 वा जेरगेलाइहेङ तिङतेङ तिकारभारि ताङलाहि,कालाउ वा इन्ता योम्हि कालाउ  वाको दोफा चात्यागेलाइ हानिहि |
\v 2 कालाउ वा नुइ धुल्ली तेङहि कालाउ इम्बालाइहेङ धिरपालि तेङहि :
\v 3 ''धन्य आत्माता बलियाकागेलाइ, हाइपालि दोनु स्वर्गको सारभि नेलाइको भाअ्सिङ या |
\v 4 धन्य सोक पाकालाइ, हाइपालि दोनु नेलाइदोङ् सान्तावना निङसुवाना |
\v 5 धन्य सोझाका गेलाइ, हाइपालिदोनु  नेलाइ पृथ्वीको खावारा निङसुवाना |
\v 6 धन्य धार्मिकताको भासिङ म्हुतुकालाइ कालाउ चि आम्लि पिकालाइ, हाइपालिदोनु नेलाइ हेअ्लाबुङ चि आम्लि माकि सुवाना |
\v 7 धन्य दायाकालाइ, हाइपालिदोनु नेलाइ दाया निङसुवाना |
\v 8 धन्य रेम्का जिउ हिकालाइ, हाइपालि दोनु नेलाइदोङ परमेस्वरहेङ तिङसुवाना |
\v 9 धन्य मिलिपाकागेलाइ, हाइपालिदोनु नेलाइ परमेस्वरको चान,चामिन्दी जेङ सुवाना |
\v 10 धन्य दार्मिकताको भाअ्सिङ साताइनाकागेलाइ,हाइपालिदोनु स्वर्गको सारभि नेलाइको दौङ |
\v 11 ''धन्यको हिसुना नेलाइ, जेलाउ द्याङगेलाइ काङको भासिङ नेलाइहेङ निन्दा पावा | कालाउ साताइयावा, कालाउ माजेङका काथागेलाइ दोतेङ नेलाइको बिरुदता गोताङ खालको मारेम्का काथा दोअ्तावा |
\v 12 कालाउ नेलाइ लेङचासु, मारफाङ मायारू पासु, हाइपालिदोनु स्वर्गता नेलाइको बारका इनाम जेनावा | हाइपालिदोनु नेलाइ खान्तेङ लाम्फाको अगमबक्ता गेलाइहेङ बुङ ओबालाइ एसाङ सताइ धाखे |
\v 13 ''नेलाइ पृथ्वीको देसे, देसे ता:कादौङ मान्थुनु,कालाउ हाइहोइ ता:का बानाइलि रो? इङको ते बाहार थाइगिललावा,कालाउ द्याङगेलाइ याङगिलयावा हाइपालिदोनु इङको हाइदोङ काम मालागेका ज्यावा |
\v 14 ''नेलाइ सानसारको ज्योति| तिकारता ता:का सहर हेलाबुङ म्हली मादावा |
\v 15 द्याङगेलाइ गेसा जोलाइतेङ पाथि लिता माताखे, वाते सामदान र् हूता ताअ्खे, कलाउ साता हिका झाराङहेङ फाइसालामाका पिखे |
\v 16 नेलाइको ज्योति द्याङगेलाइको आगाता एसा ठाठाताको, कालाउ ओबालाइ नेलाइको सु:ख तिनाको, कालाउ स्वर्गता हिका नेलाइको आबाको महिमा जेनाको |
\v 17 ''व्यावस्था कालाउ अगमबक्तागेलाइहेङ का मापालि लोघा दोतेङ मासोचिसु ,बुरु का मापालि माको पुरा पालि लोघा |
\v 18 जातिङको का नेलाइहेङ दोअ्खा, जेलाउ थेकापा स्वर्ग कालाउ पृथ्वी मातेङ मान्हावा इन्सालाउ थेकापा गोताङ काथा पुरा माजेङसा हिदैबूङ व्यवस्थासो एलोङ बुङ आनेमाने मामातावा |
\v 19 एसापाहा ज्याइदौङ इदोइ आग्या गेलाइसो झाराङ खान्तेङ म्हुइका आग्या मापानु, | कालाउ द्याङगेलाइ हेङ इन्साङ पालि धिरपानु, कालाउ वा स्वर्गको सारभिता झाराङखान्तेङ म्हूइका जेनावा | कालाउ ज्याइदोङ इङको आग्या कितावा कालाउ धिरपावा, वादौइ स्वर्गको सारभिता बारका जेनावा |
\v 20 हाइपालिदोनु का नेलाइहेङ दोअ्खा, नेलाइको मन परमेस्वरता सास्ति कालाउ फारिसिगेलाइको खान्तेङ हेन्जा मान्थुनु नेलाइ हिदिबुङ पाहासोबुङ स्वर्गको सारभिता दुल्ली मादोसुवाना |
\v 21 लाम्फाको द्याङगेलाइ एसा दोघाखे ''नेलालाइ हिङ्का हिसुना, 'ना मासे',हासु सेतावा वा दण्डको योग्य जेनावा |'
\v 22 का नेलाइहेङ दोअ्खा, हासुबुङ ताइको ओनेदोफा चेरताम्पाखे वा दण्डको योग्य जेनावा, कालाउ ज्याइ ताइको ओनेहङ अपमान पाखे, वा चाउघोराको साता गोताङ दोअ्लि गोयावा| कालाउ ज्याइदोङ ताइको ओनेहेङ 'ना मुर्ख'   हिना दोखे, वा नरकको मेता ह्यावा |
\v 23 ''ना बेदिता ताइको ताका तालि खाङ्लाउ लाम्फादोंङ,नाङ्को ओनेको जिउता कालाउ नाङ्को बिरुद्ता याद हिनु थाहापा,
\v 24 कालाउ नाङ्को ताका बेदीको भेरपा ताअ्तेङ,कालाउ हाने | लाम्फा ताइको ओने दोफा मिले, कोलाउ न्हुसो लोतेङ ताका बेदिता ता |
\v 25 अदालत्ता हानिलाउ दामा ताङ ''नाङको सतुरु दोफा मिलिसु,  माकुनेते नाङको सतुरु नासिहेङ न्यायाधिसको खुरता ताप्यानाउ,  कालाउ न्यायाधिस अफिसरको खुरता ताअ् पियानाउ कालाउ ना चाहि झयालखानाता परियाना |
\v 26 ''जातिङको, का नेलाइहेङ दोअ्खा, गोताङ ताका ना तिरिलि  मादोपा भरि ना इन्तासो उल्हिलि मादोवाना |
\v 27 ''नेलाइ एसा दोअ्का हिङका हिसुना, ''ना मापौसाइ|'
\v 28 का नेलाइहेङ दोअ्खा, हासुबुङ हिदोइबुङ बेजान कालाउ बेबालाहेङ पाउसाइलिको भासिङ ताइको मनको इच्साहेङ पाखे, वा लाम्फादोङ ताइको मनहोइ वादोफा पाउसाइखे |
\v 29 एदि नाङको दाङपाहा मिसिया नासिहेङ पाप पालि लागाइनु इङकोहेङ उल्हापातेङ थाइगिलपि,हाइपालिदोनु गोताङ जिउ नगरकता थाइगिल्ही खान्तेङ, भरू जिउको एलोङ आमेने राम्लि नाङको भासिङ रेम्का हि |
\v 30 नाङको दामपाहा खुर नासिहेङ पाप पालि लगाइनु इङको खुर पाल्तेङ थाइगिल | हाइपालि दोनु नाङको गोताङ जिउ नरकता हानावा भरू नाङको एलोङ भाग थालगिलनु नाङको भासिङ रेमका  जेनावा|
\v 31 ''एसा बुङ दोहोन्हाका हि, हासुबुङ ताइको बे हेङ लाखे, वा वासिहेङ खाति पोका पत्र लेखि प्याको | ''
\v 32 का नेलाइहेङ दोखा, ज्याइ ताइको बे हेङ पाउसाइका बाहेक आरुङ भेनेङ कारनसो लानु, वा वासिहेङ पाउसाइका बनाइयावा, ज्याइ इङको बेबालहेङ बिहुपावा, वाबुङ पाउसाइका जेनावा |
\v 33 ''आरूङ नेलाइहेङ इदोइ काथा हिङका हिसुना, लाम्फाको द्याङगेलाइ एसा दोका हिघाहि,  ''ना धाताइका केरा माचा, भरू परमप्रभुता चाका केरा पुरा पा: |''
\v 34 का नेलाइहेङ जातिङको दोखा, केरा मा-माचा| कालाउ स्वर्गको मिङता केरा माचा, हाइपालि होनु इङको स्वर्ग ते परमेस्वरको सिहासन,
\v 35 नाते पृथ्वीको, हाइपालि दोनु इङको ते वाको पाइताला खिनीङ, नाते यारुसलेमको,  हाइपालि दोनु इङको ते माहाराजाको सहर |
\v 36 ताइको पुरुङको केरा मा:चा, हाइपालिदोनु ना एलोङ पुसुङहेङ नाते जेका, नाते दाका बनाइ माद्वाना |
\v 37 नेलाइको दोअ्का काथा जातिङकोनु जातिङको 'दोसु:, 'माकुनु माको 'दोसु,  इङको खान्तेङ जेन्जा पापसो लोखे |
\v 38 ''नेलाइ इसिका दोअ्का हिङका हिसुना, एसा दोअ्का हि, 'मिसियाँ को थामेता मिसियाँ, कालाउ तासिङको थामेता तासिङ|'
\v 39 का नेलाइहेङ दोखा, पापि दोफा माफेसु:सु माचेरसु |ज्याइदोङ नाङको दाम्पाहाँ गाला चाउर्हिनु, भेनेङ गालाबुङ पि|
\v 40 एदि हिदोइबुङ द्याङ नासिहेङ मुद्दा चालाइतेङ नाङको दौरा सुरुवाल चुम्पुलि खाङनु, ना वासिहेङ नाङको नोसोइ बूङ पि |
\v 41 एदि हिदोइबुङ द्याङ नासिहेङ ए कोस हानिलि दोहेपानु, ना न्हें कोस हानिपि |
\v 42 नाङको दोफा र् हेकालाइहेङ पि, कालाउ नाङको दोफा रिन र् हेलि खाङकालाइहेङ हाइ दोङ मापि |
\v 43 ''नेलाइ इसिका दोका हिङका हिसुना,  ''नाङको देरागेलाइ हेङ मायारू पासु, कालाउ मन्दा माताहेङ  खाङलि माकिसु |'
\v 44 काते नेलाइहेङ दोअ्खा, ताइको सतुरुगेलाइहेङ मायारू पासो, कालाउ नेलाइहेङ साताइकागेलाइको भासिङ दोमचाकाइसु पासु,
\v 45 कालाउ नेलाइ स्वर्गता हिका ताइको आबाको चान चामिन्दी ज़ेङसुवाना | कालाउ वा मारेम्का मन हिका कालाउ रेम्का मन हिका न्हेमिङदोङ सान्हेको धाङका पिखे,  कालाउ धर्मी कालाउ पापि न्हेमिङहौङ द्याखे |
\v 46 हाइपालिदोनु नेलाइदोफा मायारू पाकाहेङ खिनीङ मायारू पासुना पानु नेलाइहेङ हाइ इनाम हि रो? हाइ पोत ल्होपाकगेलाइबुङ एन्साङ दोङ मापाखे रो ?
\v 47 ताइको दादा ओनेगेलाइहेङ खिनीङ नेलाइ सेउपासुना पानु हाइ भेनेङगेलाइ खान्तेङ हेन्जा हाइ पासुन्हा रो ? हाइ खान्धुरि मापाकालाइ बुङ एन्साङ मापाखेरो ?
\v 48 इङको भासिङ जेसाङ स्वर्गता हिका नेलाइको आबा सिद् हि, |नेलाइबुङ एन्साङ सिद् हिलि गोइसुवाना | ''
\c 6
\v 1 ''खबदार, नेलाइ द्याङगेलाइहेङ तिङपालिको भासिङ धर्मं कर्म पापासु माकुनुते स्वर्गता हिका आबासो नेलाइहेङ हिदोइबुङ इनाम मानिङसुवाना |
\v 2 नेलाइ ''जेलाउ दान पिसुखेना, कालाउ ताइको आगता तुनजाइ माधुइपासु, |जेसाङ दि:कालाइ चाउघोरातागेलाइता कालाउ दामागेलाइता द्याङगेलाइ सो बाखानाइ (प्रसंसा)निङलि को भासिङ पाखे | का नेलाइहेङ जातिङको, दोखा, नेलाइ ताइको इनाम निङसोहोइना |
\v 3 जेलाउ दान ना पिखेना, दामपाहाको खुर हाइ पाखे केपाहाको खुर हाइबुङ थाहा मागियाको |
\v 4 नाङको दान मातिङकाता ह्याको,कालाउ मातिङकाताबुङ तिङलि दोका नाङको आबा नासिहेङ इनाम प्यावा |
\v 5 जेलाउ ना दोमचाका पालाउ इङको दि:कागेलाइ  भाइपा माजेङ, हाइपालिदोनु द्याङगेलाइ दामाताको कोन्हा क़ालाउ चौघारागेलाइता जातेङ तिनाको दोतेङ दोमचालि   मन्दाताखे | का नेलाइ हेङ जातिङको, दोअ्खा, नेलाइ ताइको इनाम निङलि दोसुहोइना |	101	2015-09-09 05:21:55	
1577443	2015-09-10 06:28:07	5587ffdde02b2a140efff947ee36a315da789883	0	NULL	NULL	NULL	6b138ae1d4bd04621dda8e6a989752cfc495b5df	NULL	Matthew	6	6	जेलाउ ना दोम (प्राथना) पाखेना, नाङको कोठा लिता दुल, कालाउ फिनु गि:मातिङका थामेता हिका नाङको आबाहेङ दोमपा,(प्राथना) कालाउ मातिङका थामेताबुङ निङलि दोका नाङको आबा नासिहेङ इनाम प्यावा |	101	2015-09-09 05:21:55	
1577444	2015-09-10 06:42:19	5587ffdde02b2a140efff947ee36a315da789883	0	NULL	NULL	NULL	9ab2f2c219f371a0bb61df8cca08c4cf4fb171e9	NULL	Matthew	6	7	कालाउ दोमचाका (प्राथना) पालाउ प्रभुहेङ खान्धुरि मापाकाद्याङगेलाइ भाइपा एन्साङ माबोबोकाइ | हाइपालि दोनु हेन्जा दोलाउखिनीङ ओबलाइको दोमचाका  हिङपिखे दोतेङ ओबालाइ बिचार पाखे | 	101	2015-09-09 05:21:56	
1577445	2015-09-10 06:43:02	5587ffdde02b2a140efff947ee36a315da789883	0	NULL	NULL	NULL	968b346045ec09d0c13ff465045861dfdc5a4c36	NULL	Matthew	6	8	 इङको भासिङ ओबालाइ भाइपा नेलाइ माजेङसु | हाइपालिदोनु नेलाइ वाको दोफा र् हेकाको लाम्फाङ  नेलाइहेङ हिदौ-हिदौ काथा गोइका हि, दोतेङ गोताङ नेलाइको आबा गिखे | 	101	2015-09-09 05:21:56	
1577446	2015-09-10 06:43:36	5587ffdde02b2a140efff947ee36a315da789883	0	NULL	NULL	NULL	dabcc43d558c44e52752ec7589f7feac4c595e0f	NULL	Matthew	6	9	''नेलाइ चाहि एसा दोतेङ दोमचाका पासु: 'हे स्वर्गता हिका, केलाइको आबा, नाङको मिङ पबित्र जेनाको | 	101	2015-09-09 05:21:56	
1577447	2015-09-10 06:44:19	5587ffdde02b2a140efff947ee36a315da789883	0	NULL	NULL	NULL	23dd1f1a73c93a759dba240d1fd76ea1615d1d53	NULL	Matthew	6	10	 नाङको सारभि लाको| स्वर्गता हिसिकाहि इन्सिकाङ भाइका,  नाङको इच्छा एदोङ पृथ्वीता पूरा जेनाका |	101	2015-09-09 05:21:56	
1577448	2015-09-10 06:44:49	5587ffdde02b2a140efff947ee36a315da789883	0	NULL	NULL	NULL	ab5ce504a8f7b920d88aa142ed3e6b252312c1b7	NULL	Matthew	6	11	 नानि केलाइको दिनाङ उम पि |	101	2015-09-09 05:21:56	
1577449	2015-09-10 06:45:24	5587ffdde02b2a140efff947ee36a315da789883	0	NULL	NULL	NULL	ea6e0e7c7316443cc2b0b7123847f3a8437d94fc	NULL	Matthew	6	12	केलाइको मारेम्का माफ़ पि, जेसाङ केलाइ ताइको मारेम्का गेलाइहेङ माफ़ पिका हिनाहि |	101	2015-09-09 05:21:56	
1577450	2015-09-10 06:46:05	5587ffdde02b2a140efff947ee36a315da789883	0	NULL	NULL	NULL	78f740c7fb19c6179d3ac2a1f48f7c5011ae7f32	NULL	Matthew	6	13	केलाइ हेङ जाचिकासो बान्चिपा, कालाउ मन मारेम्का सो लापापि | हाइपालिदोनु, सारभि खाबारा बल कालाउ महिमा हेलालाउबुङ नाङकोदौङ, आमेन |'	101	2015-09-09 05:21:56	
1577451	2015-09-10 06:47:01	5587ffdde02b2a140efff947ee36a315da789883	0	NULL	NULL	NULL	5bd5c14f089120dbf5b6a81da3c3fab98b6c5bd8	NULL	Matthew	6	14	हाइपालिदोनु नेलाइ द्याङगेलाइको मारेम्काकाम माफ़ पापिनु स्वर्गता हिका नेलाइको आबाबुङ नेलाइहेङ माफ़ प्यावा | 	101	2015-09-09 05:21:56	
1577452	2015-09-10 06:47:32	5587ffdde02b2a140efff947ee36a315da789883	0	NULL	NULL	NULL	5d89815f5905ef9f17d7fd39b07ac2fac6ff5b4f	NULL	Matthew	6	15	द्याङगेलाइको मारेम्का काम नेलाइ माफ़ मापापिनु नेलाइको आबाबुङ नेलाइको मारेम्का कामको माफ़ मापापियावा | 	101	2015-09-09 05:21:56	
1577453	2015-09-10 07:00:43	5587ffdde02b2a140efff947ee36a315da789883	0	NULL	NULL	NULL	684b234330204afb71c024f69b3a2c0b89bc7791	NULL	Matthew	6	16	 ''जेलाउ म्हितुपाङ हिसुखेना, नेलाइ हेलाउङ दि:कागेलाइ  भाइपा म्याउ म्याउका र् हाइ मातिङपासु| हाइपालिदोनु द्याङगेलाइ म्हितुपा हिका तिङपालि ओबालाइ ताइको र् हाइ दापाखे | जातिङको, का नेलाइहेङ दोअ्खा, नेलाइ ताइको इनाम निङका हिसुना | 	101	2015-09-09 05:21:56	
1577454	2015-09-10 07:01:22	5587ffdde02b2a140efff947ee36a315da789883	0	NULL	NULL	NULL	43592b23686101bc3defd57627b38e2934211c4f	NULL	Matthew	6	17	जेलाउ नेलाइ म्हितुपाङ हिलाउ ताइको पुरुङता चुइति लगाइसु, कालाउ खुर,खोकोइ कालाउ र् हाइ झासु |	101	2015-09-09 05:21:56	
1577455	2015-09-10 07:01:58	5587ffdde02b2a140efff947ee36a315da789883	0	NULL	NULL	NULL	a1a413111afacad842e63f1f259aaf35f2bb8df3	NULL	Matthew	6	18	कालाउ नाङको म्हितुपाङ हिका द्याङगेलाइ माको, बुरु मातिङका थामेताबुङ तिङलि दोअ्का, नाङको आबा नासिहेङ इनाम प्यावा | 	101	2015-09-09 05:21:56	
1577456	2015-09-10 07:53:43	5587ffdde02b2a140efff947ee36a315da789883	0	NULL	NULL	NULL	bbd0f210775365add7d69934eec53f46c03bf7be	NULL	Matthew	6	19	पृथ्वीता ''ताइको भासिङ धन-सम्पति माजोम्पा, जेता पेसा कालाउ खियालागितेङ नासपाखे जेता चोर गेलाइ सा र् हातेङ खुपुखे |	101	2015-09-09 05:21:56	
1577457	2015-09-10 07:54:12	5587ffdde02b2a140efff947ee36a315da789883	0	NULL	NULL	NULL	a6e3bf7b8a17164d0fe563484a816ec3dc712ed6	NULL	Matthew	6	20	बुरु ताइको भासिङ स्वर्गता धन-सम्पति जोम्पासु, जेता पेसा कालाउ खिया लागितेङ नास पालि मादोखे, कालाउ चोरबुङ माखुखे | 	101	2015-09-09 05:21:56	
1577458	2015-09-10 07:54:48	5587ffdde02b2a140efff947ee36a315da789883	0	NULL	NULL	NULL	4a10b73a32bc0048a459d06d9e9aea4a671fc538	NULL	Matthew	6	21	हाइपालिदोनु जेसो नाङको धन हिखे, इन्ता नाङका मनहि हिखे |	101	2015-09-09 05:21:56	
1577459	2015-09-10 07:55:21	5587ffdde02b2a140efff947ee36a315da789883	0	NULL	NULL	NULL	e3b48779604bebd899d0df77ddf887e1ba580b75	NULL	Matthew	6	22	''मिसिया जिउको एलोङ गेसा |एदि नाङको मिसिया रेम्का हिनु,  नाङको गोताङ जिउ फाइसालामतावा | 	101	2015-09-09 05:21:56	
1577460	2015-09-10 07:55:58	5587ffdde02b2a140efff947ee36a315da789883	0	NULL	NULL	NULL	cc5e27510e6f55f248b8957352e5bf4247d9f380	NULL	Matthew	6	23	एदि नाङको मिसिया बिगिरका हिनु, नाङको गोताङ जिउदोङ कितकितितावा | कालाउ नाङको लिता हिका फाइसालामका एदि कितिकितिका जेङनु, कालाउ इङको दाकिल -किलका इसिका झन कितिकितिकातावा !	101	2015-09-09 05:21:56	
1577461	2015-09-10 07:56:40	5587ffdde02b2a140efff947ee36a315da789883	0	NULL	NULL	NULL	ffe455e0621a69495b74b4d114ae014d9d1ebb0f	NULL	Matthew	6	24	''हासुबुङ न्हेलौङ दाउनेयाको कामपालि मादावा| हाइपालि होनु वा एअ्मिहेङ मायारू पावाकालाउ भेनेङहेङ खाङलि माकितावा  | कालाउ एअ्मि पाहा चाहि साम्हेर्लि वा, कालाउ भेनेङहेङ चाहि हाइदोङ माको वा दोतेङ बिचार पावा | इङको भाअ्सिङ ,नेलाइ परमेस्वरको कालाउ धनको सेवापालि मादोसुवाना |	101	2015-09-09 05:21:56	
1577462	2015-09-10 09:19:18	5587ffdde02b2a140efff947ee36a315da789883	0	NULL	NULL	NULL	223e45337b8a4823f7c8536348dadb4593a14cb7	NULL	Matthew	6	25	''का नेलाइहेङ दोखा,'हाइ चालि, हाइ आम्लि' कालाउ' जिउको भासिङ फिकरि मापासु |'' का नेलाइ हेङ दोखा हाइ चालि आम्लि कालाउ हाइ जिउता होङलिको भासिङ दोतेङ  फिकरि मापासु, हाइ जिबन चाकाआम्का खान्तेङ कालाउ जिउचाहि धावा लोखोन खाङतेङ बारका रो ? 	101	2015-09-09 05:21:56	
1577463	2015-09-10 09:19:52	5587ffdde02b2a140efff947ee36a315da789883	0	NULL	NULL	NULL	b4ca36d70876472302ea72bb7beaeaebc45bf304	NULL	Matthew	6	26	बादेलको जिहा जुम्लेङ गेलाइ हेङ खान्सु | नाते इम्बालाइ चालाइ दोङ बिखे,  ना ते उमदौङ चेतेङ चुमाखे, नाते भाकारता जोम्पाखे, कालाउ बुङ स्वर्गता हिका आबा ओबलाइहेङ चापाखे | हाइ नेलाइ ओबालाइ खान्तेङ हेन्जा दामको मान्थुसुन्हा रो?	101	2015-09-09 05:21:56	
1577464	2015-09-10 09:20:33	5587ffdde02b2a140efff947ee36a315da789883	0	NULL	NULL	NULL	25e60f4ca7ee7a388d263bd19833c39fe68b562b	NULL	Matthew	6	27	नेलाइसो हासुचाहि फिकरि पातेङ ताइको उमेर ए दिन रि् म्पालि दावा रो ? 	101	2015-09-09 05:21:56	
1577465	2015-09-10 09:21:11	5587ffdde02b2a140efff947ee36a315da789883	0	NULL	NULL	NULL	d2d1c653027db792183f79cf9eea26561d74a0f0	NULL	Matthew	6	28	''कालाउ नेलाइ हाइपालि लोखन धाबाको भाअ्सिङ फिकरि पासुखेना? खान्सु, इङको मिलिङता हिका लिलि ल्हे हेङ , इङको हेसा बाराखे |वाते ना मेहेनेत पाखे, ना ते वा सुतेदौङ चेखे | 	101	2015-09-09 05:21:56	
1577466	2015-09-10 09:21:52	5587ffdde02b2a140efff947ee36a315da789883	0	NULL	NULL	NULL	9b33b640dfd8499cbb1f04cd8ed0da8f0e38d857	NULL	Matthew	6	29	कालाउबुङ का नेलाइहेङ दोअ्खा, सोलोमोन राजा जेन्तेङबुङ | इङको ल्हे गेलाइ सो एलोङको जातिबुङ साजाइ न्हाका मान्थुघाखे |	101	2015-09-09 05:21:56	
1577467	2015-09-10 09:22:27	5587ffdde02b2a140efff947ee36a315da789883	0	NULL	NULL	NULL	66c496ef87c4ce4e7ba7bf33be6a5cc3e5e7ffb5	NULL	Matthew	6	30	 नानि हिका जुम्नी मेता थाइगिल्लिलि गोइका घासिहेङते परमेस्वर सजाइतेङ ताखे, ओइ खान्धुरि मापाकागेलाइ, हाइ झन परमेस्वर नेलाइहेङ वा हेन्जा माहोम्पावा रो ? 	101	2015-09-09 05:21:56	
1577468	2015-09-10 09:23:07	5587ffdde02b2a140efff947ee36a315da789883	0	NULL	NULL	NULL	c30cef1827edefa037c2ee61f0cf2ef16dd4e570	NULL	Matthew	6	31	 इङको माअ्सिङ नेलाइ 'हाइ चालि आम्लि?' हेसा हौङलि? दोतेङ फिकिरि मापासु |	101	2015-09-09 05:21:56	
1577469	2015-09-10 09:23:48	5587ffdde02b2a140efff947ee36a315da789883	0	NULL	NULL	NULL	2516439cac0793be0a1784da4f7180f6c0295f38	NULL	Matthew	6	32	 हाइपालिदोनु परमेस्वरता खान्धुरि मापाकालाइ खिनीङ या गोताङ आनेमाने निङलि इच्छा पाखे, कालाउ स्वर्गता हिका नेलाइको आबा या गोताङ आनेमाने गोयाङ दोतेङ गीखे | 	101	2015-09-09 05:21:56	
1577470	2015-09-10 09:24:20	5587ffdde02b2a140efff947ee36a315da789883	0	NULL	NULL	NULL	9193e76d572fad35b6780f80768b0ab935e510e1	NULL	Matthew	6	33	झाराङखान्तेङ लाम्फा परमेस्वरको सारभि भोसु,  कालाउ वाको भाइका मन जेङका भोसु , कालाउ इङको गोताङ आनेमाने वा नेलाइहेङ थपि प्यावा |	101	2015-09-09 05:21:56	
1577471	2015-09-10 09:25:00	5587ffdde02b2a140efff947ee36a315da789883	0	NULL	NULL	NULL	78d30dde9d44aa130556dffdd459d3b83b68b2bb	NULL	Matthew	6	34	जुम्निको भाअ्सिङ नेलाइ फिकिरि मापासु, दिनाङ -दिनाङ ताइ ताइको सामास्याहिखे | कालाउ जुम्निको दिनबुङ ताइकोङ सामास्यागेलाइ हिखे |''	101	2015-09-09 05:21:56	
1577472	2015-09-10 09:26:33	5587ffdde02b2a140efff947ee36a315da789883	0	NULL	NULL	NULL	e1d3652693a49dbd8648e14c740545be349bcc61	NULL	Matthew	7	1	''ओबालाइहेङ दोसि मातिङपिसु, कालाउ परमेस्वरबुङ नेलाइहेङ दोसि मातिनाङ |	101	2015-09-09 05:21:56	
1577473	2015-09-10 09:27:04	5587ffdde02b2a140efff947ee36a315da789883	0	NULL	NULL	NULL	3a275fd73fe49e28913aa1e7fc072e0df9a27a57	NULL	Matthew	7	2	हाइपालि दोनु जेसाङ नेलाइ आरू गेलाइहेङ दोसि तिम्पीसुवाना, एन्साङ दोङ नेलाइ बुङ दोसि जेङस्वाना | जेदोङ आनेमानेहोइ नेलालाइहेङ जोखेतावा, एन्साङपातेङ नेलाइको भाअ्सिङबुङ जोखेयावा | 	101	2015-09-09 05:21:56	
1577474	2015-09-10 09:27:49	5587ffdde02b2a140efff947ee36a315da789883	0	NULL	NULL	NULL	699ab1fc4f35dc5bc9f2f90214302992e36abc22	NULL	Matthew	7	3	''हाइपालिदोनु ना ताइको ओनेको मिसियाताको हिका धुला तिङखेना, कालाउ नाङको ताइको मिसियाता हिका बारका धेङग्रा बुङ मातिङखेना? 	101	2015-09-09 05:21:56	
1577475	2015-09-10 09:28:24	5587ffdde02b2a140efff947ee36a315da789883	0	NULL	NULL	NULL	b935988c810ec98cce42bc2b3f0c7ac4a39a1a0e	NULL	Matthew	7	4	कालाउ नाङकौङ मिसियाता हिका बारका मिसिङको धेङग्रा हिका ना तिङलि मादोखेना | कालाउ ना हेसा दोअ्लि द्वाना, ''कासिहेङ नाङको मिसिया लिताको धूला उल्लापालिपि |'	101	2015-09-09 05:21:56	
1577476	2015-09-10 09:29:08	5587ffdde02b2a140efff947ee36a315da789883	0	NULL	NULL	NULL	fb0535cd60b5bd84563cffe001dd1724e0f8c1bb	NULL	Matthew	7	5	ओइ दि:कालाइ, लाम्फा नाङको मिसियाता हिका बारका मिसिङको धेङग्रा उल्लापा,कालाउ खिनीङ नाङको ओनेको मिसियाता हिका धुला उल्लापालि ना रेम्फा तिनता |	101	2015-09-09 05:21:56	
1577477	2015-09-10 09:29:49	5587ffdde02b2a140efff947ee36a315da789883	0	NULL	NULL	NULL	3d960fab178682ac7ff435f3d1ba9e8c958e75fc	NULL	Matthew	7	6	खियागेलाइहेङ ''जेदोङ आनेमाने पबित्र हि इङको मापिसु | ओबालाइ दोङ नासिहेङ झाअ्मारायावा कालाउ टुक्रा टुक्रा पातेङ थेतावा, ताइको  मोतिगेलाइ पायाको आगता माथाल्सु, वाते खोकोइहोइ याङगिल्लावा कालाउ घुरितेङ चिलि गिल्लावा	101	2015-09-09 05:21:56	
1577478	2015-09-10 09:30:24	5587ffdde02b2a140efff947ee36a315da789883	0	NULL	NULL	NULL	e9e9a82154bc65d2dc055272a1b2b046ac9ce8bc	NULL	Matthew	7	7	र् हेसु" कालाउ परमेस्वर नेलाइहेङ प्यावा,  भोसु कालाउ नेलाइ निङसुवाना, ढक ढक पासु, कालाउ नेलाइको भाअ्सिङ हिअ्प्यावा |
\c 7
\v 8 हाइपालि दोनु ज्याइ र् हेखे,वा दोङ निनावा, ज्याइ भोखे वादोइ निङखे, ज्याइ ढक ढक पाखे, बाअ्को भाओसिङ फिनु हेन्नावा |
\v 9 ''नेलाइ मध्ये सो हासुको आबा वाला, ताइको चान तोले र्हिनु हाइ वासिहेङ उन्थूइ प्यावा रो ?
\v 10 जेलाउ नाङको चान हाया र् हेलाउ वासिहेङ पुय्याँ प्यावा रो?
\v 11 नेलाइको मन मारेम्का जेन्तेङबुङ ताइको चान,चामिन्दि गेलाइहेङ रेम्का आनेमाने गेलाइ पिलि गिसु खेना,  झन स्वर्गता हिका नेलाइको आबा दोफा र् हेकालाइ हेङ हेथे जेन्जा पातेङ रेम्का आनेमाने प्यावा |
\v 12 नेलाइ दोफा द्याङगेलाइ हिसिका पाका मनदातासुखेना, कालाउ नेलाङबुङ द्याङगेलाइ दोफा इन्सिकाङ, मोसाको ब्यबस्थाता कालाउ अगमबक्ताको यादौङ उपदेस (निङका)|
\v 13 ''चेसुमेसुका फिनुसो लिता दुल्छु, हाइपालि दोनु इङको पाहा स्वर्ग थुकापाखे | नरकता हानेका दामा एकदम सजिलो कालाउ फाराका हिखे, कालाउ इन्तासो द्याङगेलाइ लिता दुल्खे |
\v 14 हाइपालिदोनु जिबनको दामाता चुम्पुका फिनु चेसुमेसुका हिखे, कालाउ इङको दामा हेन्जा मासुकाका हिखे | जेहौङ दामा जिबनता थठुकापाखे | कालाउ इङको दामाता तेकालाइ आतुइसा खिनिङ हिखे |
\v 15 ''धाताइका अगमबक्ता गेलाइसो नेलाइ दुरे हिसु, इम्बालाइ भेडामेसाको, रूप भाइपा नेलाइ दोफा लोखे | कालाउ लिता चाहि स्याइलेगेलाइ भाइपा हिखे |
\v 16 ओबालाइको काम पाकासो नेलाइ ओबालाइहेङ नाल्लि दोसुवाना | जेसाङ द्याङगेलाइ चुइको सिङसो अंगुर कालाउ चुइ भाइका सिङसो टोटोला सेका पेलि निङ खे र ? एन्साङदोङ मारेम्का द्याङगेलाइ सो रेम्का काम माजेङखे |
\v 17 एन्साङ गोताङ रेम्का सिङ रेम्का सेका पिखे| कालाउ मारेम्का सिङ मारेम्कादौङ सेका पिखे |
\v 18 एलोङ रेम्का सिङ मारेम्का सेका मासेपाखे, |कालाउ मारेम्का सिङ रेम्का सेका मासेपाखे |
\v 19 रेम्का सेका पिलि मादोका गोताङ सिङहेङ पालतेङ लोम्पाखे, कालाउ मेता थाइगिल्खे |
\v 20 एसाङ ओबालाइको सेका कामपाहा सो नेलाइ धाताइका अगमबक्तागेलाइ नाल्लि दोसुवाना |
\v 21 ''कासिहेङ "प्रभु,प्रभु" दोका गोताङ द्याङ स्वर्गको सारभिता दुल्लि मानिनाङ | कालाउ ज्याइदोङ स्वर्गता हिका काङको आबाको इच्छा दोका पाखे | वा दोङ स्वर्गको सारभिलिता दुल्लि निनावा |
\v 22 न्हुसोको दिनता हेन्जा द्याङगेलाइ कासिखेङ द्वा,नादोंङ केलाइको 'प्रभु, केलाइ नाङको मिङता अगमबाणी दोनाहि,कालाउ नाङको मिङता केलाइ इङको भुतगेलाइ उल्लापातेङ दिगिल्न्हाहि | कालाउ नाङकौङ मिङता इस्तुङ सरबुङ कामगेलाइ पानाहि रो ? '
\v 23 कालाउ का नेलाइहेङ प्रस्ट द्वाङका, ना इङको पाप काम पाकालाइ 'का सो दुरे हाने|'  'का नेलाइहेङ हेलाबुङ नाल्का मान्थुघा |
\v 24 ''हासुबुङ द्याङ काङका दोअ्का काथागेलाइ हिङखे कालाउ पाखे,  वादोङ बुद्दिमान द्याङ ताइको सा उन्थुइहुता धाम्हि |
\v 25 कालाउ इन्ता बारका वाइ लोहि, बानेबुङलोहि,  कालाउ दुरभेरमा लोहि कालाउ इङको साता थुन्हाहि, कालाउबुङ इङको सा मालोङहि, हाइपालिदोनु उन्थुइ हुता बनाइका हिगाहि |
\v 26 हिदोइबुङ द्याङ काङको काथा हिङखे कालाउबुङ माकिखे, इङको एलोङ(मुर्ख)हाइदोङ मागिका द्याङ भाइका,ज्याइदोङ ताइको सा बाला हुता बानाहि |
\v 27 वाइ लोहि, कालाउ बानेलोहि,कालाउ भेरमाबुङ लोहिइङको साता थुनाहि,कालाउ इङको सा लोङहि,इङको द्वाङ होइहि |
\v 28 जेलाउ द्याङगेलाइ येसु:को धिरपाका हिङहि झाराङ भारबुसाइहि |
\v 29 हाइपालिदोनु येसु:ओबालाइहेङ ब्यबस्थाको सास्तिगेलाइ भाइका माधिरपाहि,बुरु खाबारा हिका द्याङगेलाइ भाइपा धिरपाहि |
\c 8
\v 1 येसु:आरदाङसो लेता खुअ्हि कालाउ हेन्जा द्याङगेलाइ येसु:हेङ लेसारा पिताइहि |
\v 2 एन्सालाउ एलोङ दुन्दिया रोग्या वाको भेरपा लोतेङ,ताइको पुरुङ तुघुरपातेङ दोहि,  “हे प्रभु,नाङको मन हिनु कासिहेङ एनाङ  एल्पालि द्ना |''
\v 3 येसु:इङको द्याङहेङ साइहि,कालाउ वा दोअ्हि ''का मन पाखा,ना एलाङ एल''  दुन्दिया रोग्या एल्हि "|
\v 4 कालाउ येसु, इङको द्याङहेङ दोअ्हि,  खाङ एदोइ काथा ना ''हासुहेङ मादो | कालाउ ना हाने,  कालाउ ताइमि हानितेङ धामिगेलाइहेङ तिम्पा,  ना एल्का तिङतेङ प्रमानित पालिको भाअ्सिङ ,कालाउ ना मोसाको आग्या भाइपाङ बलि पि | कालाउ द्याङगेलाइ ना एल्का हि दोतेङ तिङलि द्वा |
\v 5 येसु:कर्फनहुमाता थुकाहि जेलाउ एअ्मि कप्तान येसु:कोता हानितेङ ताइको साहायाताको भाअ्सिङ बिन्ति पाहि |
\v 6 इ्ङको कप्तान दोअ्हि ''हे प्रभु, काङको होलि गाइल्लि खोतेङ मारफाङ मासाधितेङ साको चौकि ता उन्धितेङ हि | वा ताइको जिउबुङ चालाइलि मादोखे |''
\v 7 येसु:कप्तानहेङ दोअ्हि,'' का इन्ता हानाङका कालाउ वासिहेङ एल्पाङका |''
\v 8 इ्को कप्तान दोअ्हि,  ''हे प्रभु, काङको साता नासिहेङ चुम्पुलि कालाउ सिता दुल्पालि का योग्यको मान्थुघा,ना बचन दोपि, खिनिङ काङको होलि एलावा |
\v 9 हाइपालीदोनु का भेनेङको खाबाराता हिघा, कालाउ काङको आधिनता आरू सिपाइगेलाइ हि | एदि हिदोइबुङ एअ्मि सिपाइहेङ 'हाने'' दोनु वा हानावा, कालाउ भेनेङ एअ्मि सिपाइ हेङ का 'लौउ' दोनु वा लावा,इन्साङ का काङको होलि यापा दोनु कालाउ वा इङको पावा,कासिहेङ थाहा हि नाङको दोफा इसिका पाका सारबुङ हि |
\v 10 वाको काथा हिङतेङ येसु:भाङभाङका जेन्हि, कालाउ वाको न्हुसो लोकालाइहेङ दोअ्हि, ''जातिङको, का नेलाइहेङ दोखा, एस्राएलताबुङ इदोइ झोको बारका खान्धुरि हेलाबुङ का निङका मान्थुघा |
\v 11 हेन्जा द्याङगेलाइ नुहे कालाउ दिहे भारि सो लोवाङ कालाउ इम्बालाइ स्वर्गको सारभिता,आब्राहाम,इसाहाक कालाउ याकुबदोफा उम चाअ्लिको भाअ्सिङ चौकिता योमावा |
\v 12 इन्ता चाहि सारभिको चान,चामिन्दी गेलाइ बाहार कितिकितिकाता थाइगिल्नाहाङ | कालाउ इङको थामेता द्याङगेलाइ खाराङ,कालाउ तासिङ जिताङ | ''
\v 13 जेलाउ येसु:इङको कप्तानहेङ दोअ्हि, नाङको सिता ''हाने, ना जेसाङ खान्धूरि पाना, एन्साङ नाङको होलि एल्का ज्याङ |''  कालाउ इन्कोङ पहर वाको होलि एल्हि |
\v 14 येसु:पत्रुसको साता हानिहि | इन्ता पत्रुसको जुबेहेङ येसु:जेन्जा मिसासो ल्होलि मादोका कालाउ चौकिता उन्धितेङ हिका तिङहि |
\v 15 कालाउ येसु: वाको खुर साइहि,  इन्सालाउदौङ वा मिसासो एल्हि | कालाउ ल्होहि वा वासिहेङ साम्हेर् हि |
\v 16 कालाउ बेल्हाका पहर, द्याङगेलाइ भुत धेलकालाइहेङ हेन्जा द्याङगेलाइ येसु:कोता चुमाहि | येसु: भुतगेलाइहेङ दिगिल्हि, ज्याइ-ज्याइ मासाधिका हिगाहि | इन्को झाराङहेङ एल्पालि |
\v 17 यसैया अगमबक्ता दोअ्का गोताङ काथा येसु:पूरापाहि, ''वा केलाइको कमजोरिगेलाइ लापापाहि, कालाउ केलाइको बेथागेलाइ वादोङ चुम्पुहि |''
\v 18 येसु:ताइको कोरपाहाङ बारका द्याङगेलाइहेङ तिङहि, कालाउ येसु:झोराको ओदोइ पार ताइको चात्यागेलाहेङ हानेलि दोअ्हि |
\v 19 एन्सालादोङ एअ्मि सास्ति वाकोता लोहि कालाउ दोअ्हि, ''हे, गुरुज्यु | ना हिसो हिसो हानाना, काबुङ नाङको न्हू न्हु ल्वाङका |''
\v 20 येसु:वासिहेङ दोअ्हि, ''स्याइलेगेलाइको हिका काना हि, बादेलता जिन्हा जूइलेङ हिका भासा हि, बुरु द्याङको चानको भाअ्सिङ ते पुरुङ म्होका थामे मान्थु |''
\v 21 एलोङ भेनेङ द्याङ ज्याइ येसु:को चात्यागेलाइ सो एअ्मि हिघाहि वा येसु:हेङ दोअ्हि | ''हे प्रभु,लाम्फा हानितेङ कासिङ काङको आबाहेङ लि:लि पि | कालाउ न्हुसो का नाङको दोफा ल्वाङका | ''
\v 22 येसु:इङको द्याङहेङदोहि, ''काङको दोफा लोसु, सिका द्याङगेलाहेङ सिकालाइदोङ  लि:ताको |''
\v 23 येसु:नाउता दोल्लि दोतेङ, वाको चात्यागेलाइ दोफाङ हानिहि |
\v 24 जेलाउ नाउ समुन्द्राता हानिकाताङ पालाउ थाहा मागिसिङ एन्सालाउदोङ बारका दुम भेरमा लोहि | उल्लाउ उल्लाउपा बाने लोनाङ नाउबुङ दुबिलि तोम्हि | कालाउ चिबुङ नाउता पोङगालि तोम्हि | येसु:चाहि जिम्तेङ हिघाहि |
\v 25 चात्यागेलाइ ल्होतेङ येसु:हेङ इसिका दोतेङ ल्होपाहि ''गुरुज्यु,केलाइहेङ बान्चिपा केलाइ दुबिलि तोम्न्हाहौइ |"
\v 26 येसु:इम्बालाइहेङ दोअ्हि, नेलाइ हाइपालि एसापा थिसुखेना,हाइ नेलाइता इङको झोकोबुङ खान्धुरि मान्थु | कालाउ येसु:भेरमा कालाउ उल्ला उल्लाउका बानेहेङ दोअ्हि भेरमा सिकापा गाङ,  कालाउ गाङहि कालाउ भेरमा चाकामान्दा जेङहि |
\v 27 गोताङ द्याङगेलाइ भाङभाङहि | कालाउ ओबालाइ दोअ्हि, याते हिसिका द्याङ,  हाइपालि दोनु भेरमा कालाउ समुन्द्रबुङ याको काथा साअ्खे |
\v 28 जेलाउ येसु:ओदेपार गदरिनि गेलाइको थामेता लोहि,  कालाउ माएल्का मन हिका न्हेमि द्याङ तोम्सो लोकाताङ पालाङ येसु:हेङ दुसुहि | इम्बालाइ इसिका थिलि गोइका द्याङ हिघाहि, |हासुबुङ इन्तासो हानेलि ल्होलि मादोघाखे |
\v 29 इम्बालाइ येसु:कोता हानितेङ बारका गालाहोइ र् हिकाइतेङ दोअ्हि | ''ओइ परमेस्वरको चान,नाङको केलाइदोफा हाइ हि रो?  केलाइको बेला माजेङसिङ केलाइहेङ | दण्ड पिलि ना इता ल्होन्हा ?''
\v 30 कालाउ इन्ता भेरपा पायाको जेर दुगिल्घाखे |
\v 31 कालाउ इङको माएल्का मन हिकालाइ येसु:हेङ सेउपाहि कालाउ दोअ्हि, |केलाइहेङ या द्याङगेलाइसो दिगिल्लि खाङनु पानु, मायारू पातेङ इङको पायागेलाइको जेर लिता दुल्लि पि |''
\v 32 येसु:इम्बालाइहेङ दोअ्हि, ''हानेसु|''  कालाउ माएल्का मनगेलाइ उल्हितेङ पायागेलाइ  लिता दुल्हि,  कालाउ पायाको गोताङजेर तिकारसो धासिकाताङ समुन्द्राता वाङ्तेङ सिहि |
\v 33 कालाउ पाया घोकालाइ खाअ्हि, कालाउ सहरभारि हानितेङ गोताङ काथा कालाउ इन्का भुत धेल्का हेङ हाइ जेङहि गोताङ हिङपाहि |
\v 34 कालाउ सहरको गोताङ द्याङगेलाइ उल्तितेङ येसु:हेङ खाङलि ल्होहि,  कालाउ द्याङगेलाइ येसु:हेङ तिङहि | कालाउ ओबालाइ इङको थामेसो ना हाने दोतेङ येसु:हेङ सेउपालि तेङहि |
\c 9
\v 1 येसु :एलोङ नाङता धोल्तेङ समुन्द्रको ओदोपार हानिहि,कालाउ वा ताइको सहरभारि थुकाहि |
\v 2 द्याङगेलाइ एअ्मि  गाइलि खोका कालाउ सिधाउदोङ परिका द्याङहेङ येसु:कोता चुमाहि | येसु:ओबलाइको खान्धुरि तिङतेङ इङको गाइलि खोकाहेङ दोअ्हि, '' चान, माथि | नाङको मारेम्का पाका गोताङ काम छय्मा जेङहौइ |
\v 3 कालाउ सास्ति गेलाइ सो आधिमि ताइ-ताइमिता दोअ्हि, ''याते परमेस्वरको मान्काहि |''
\v 4 येसु:ओबालाइको मनको बिचार बुझिहि कालाउ दोअ्हि, हाइपालि नेलाइ ताइको हृद्य  इसिका दोसुखेना |
\v 5 हाइपालिदोनु ,हाइ दोअ्लि  सोबाइयाङ,  'नाङको मारेम्का पाका एल्होइ दोअ्लि ना इतासो, 'ल्हो कालाउ ते दोअ्लि ?
\v 6 बुरु नेलाइ या गिसु ,  द्याङको चान,हेङ पृथ्वीता पाप छय्मा पालि खावारा हि | कालाउ येसु:इङको गाइलि खोकाहेङ दोअ्हि, 'ल्हो, कालाउ नाङको चौकि चुम्तेङ, सिता हाने | ''
\v 7 कालाउ वा  ल्होहि, ताइको साभारि हानेहि |
\v 8 जेलाउ द्याङगेलाइ इङको तिङहि,  कालाउ ओबालाइ थिचौङहि, कालाउ द्याङगेलाइ इसिका भारबुसाइ पिका परमेस्वरको बाखानाइ पाहि |
\v 9 जेलाउ येसु:हानिकाताङ पालाउ वा एअ्मि मति नाम पाका द्याङहेङ दुसुहि,  मति पोत ल्होपाका थामेता चोम्तेङ हिघाहि | येसु:वासिहेङ दोअ्हि, ''का दोफा लौउ|''  कालाउ वा जुरुक्क ल्होहि कालाउ येसु:दोफा दौङ हानिहि |
\v 10 येसु:उमचालि चोम्का पहर, इन्ता इस्तु पापिगेलाइ,कालाउ पोत ल्होपाकागेलाइ लोतेङ येसु: कालाउ वाको चात्यागेलाइ दोफा उमचालि योम्हि |
\v 11 येसु:इङको द्याङगेलाइ दोफाङ उम चाकाताङ पाका फ़ारिसि गेलाइ तिङहि,  कालाउ फारिसिगेलाइ येसु:को चात्यागेलाइहेङ हिअ्हि,  ''हाइपालि नेलाइको गुरू पोत ल्होपाका ,कालाउ पापिगेलाइ दोफा योम्तेङ उम चाखे ?''
\v 12 फारिसिगेलाइ दोकाताङ पाका काथा येसु:हिङहि,  कालाउ वा दोअ्हि, ''बेथा मान्थुका द्याङगेलाइहेङ बैधे मागोइखे | ज्याइ को बेथा हि वासिहेङदोङ बैधे गोइखे |
\v 13 का नेलाइहेङ एलोङ काथा द्वाङका,  हाने कालाउ या दोका हाइकुनु धिरसु: | का जिन्हा-जूइलेङको बलि माको, काते द्याङको मायारू भोखा|' कालाउ  का इता धारमिक द्याङ गेलाइहेङ भेतेलि लोका माको, बुरु पापिगेलाइहेङ भोलि लोघा | ''
\v 14 जेलाउ युह्न्नाको चात्यागेलाइ येसु:कोता लोहि,  ओबालाइ येसु:हेङ दोअ्हि | केलाइ कालाउ फारिसिगेलाइ हेन्जा जोसो बरत हिनाखे, कालाउ नाङको चात्यागेलाइ हाइपालि बर्त्त माहिखे ? ''
\v 15 येसु:दोअ्हि बिहुको बेला ज्याइ दारा(बहुला) दोफा हिखे,  वाको मन मातुखे,  कालाउ जेलाउ वाको बेला लोखे | एन्सालाउ ओबालाइसो दारा हेङ खेङखे | कालाउ ओबालाइको मन तुखे,कालाउ इम्बालाइ बर्त र् हुखे कालाउम्हितुपाङ हिखे |
\v 16 हासुबुङ पुराना लोखनता हिका कानाता चुनचालाका लोखनको टुक्रा मातालाइखे | हासुबुङ इन्सा पानु,इङको टुक्रा पुराना लोखानसो थेतावा,कालाउ झन इङको काना मारेम्का जेनावा |
\v 17 हासुबुङ  दाखरसहेङ पुराना धालेको झोलाता माह्वातावा,  हासुबुङ पुराना धोलेको झोलाता दाखरस  ह्वानु, इङको झोलाबुङ थेनावा, कालाउ इङको दाखरसबुङ बिगिरावा, इङको भासिङ द्याङगेलाइ नावा झोलागेलाइता नावा दाखरस ह् वाखे,एसापा, दाखरस कालाउ धालेको झोलागेलाइ  रेम्का ह्यावा |
\v 18 येसु:इम्बालाइहेङ या काथा दोअ्काताङ पालाउ, एन्सालाउ दौङ चौघारा साको एअ्मि सासक येसुकोता ल्होहि,  येसु:को आगता लोतेङ तुघुरतेङ दोअ्हि,  'काङका एलोङ खिनिङ चामिन्दि सिहि, का सेउपाखा ना नाङको साता लोपि, कालाउ नाङको खुर चामिन्दि हुता तापि ,कालाउ आरूङ सिन्हुतावा |''  कालाउ आरूङ नावा जिउ निनावा |
\v 19 एन्सालाउ दौङ येसु:ल्होहि,कालाउ सासक दोफा हानिहि | कालाउ येसु:को चात्यागेलाइ बुङ न्हुन न्हु हानेहि |
\v 20 तेन्हे बासार खान्तेङ लाम्फासौङ,हिति होतेङ हिका मासाधेका बेबाल इन्ता हिघाहि | कालाउ वा न्हुपाहा लोतेङ वाको धावा(लोखन)साहि |
\v 21 कालाउ वा मन मनता दोअ्हि, ''का वाको धावा खिनिङ साइलि निङहि पानु का एलाङका |''
\v 22 येसु:न्हु घुरि हि  कालाउ इङको बेबालहेङ तिङतेङ,  कालाउ दोअ्हि, ओइ ''चामिन्दि ,माथि,  नाङको खान्धुरि होइ ना एल्का हिना|'' एन्सालाउदौङ वा एल्हि |
\v 23 येसु:यहुदि सासक दोफा साता लोहि, इन्ता वा द्याङगेलाइ मन तुका धुन बाजाइतेङ हिका तिङहि | कालाउ वा इन्ता हेन्जा द्याङगेलाइ खारतेङ हिकाबुङ तिङहि | हारपालिदोनु इङको साता एलोङ बेजान सिका हिघाहि |
\v 24 येसु: दोअ्हि, ''बाहार हानेसु,  इन्को बेजान सिका मान्थु, वाते जिम्तेङ खिनिङ हि |'' कालाउ वाको काथा हिङतेङ द्याङगेलाइ  वासिहेङ लेङपिहि |
\v 25 जेलाउ येसु:द्याङगेलाइहेङ सासो बाहार दिङगिल हि,  कालाउ येसु:इङको बेजानको कोठा लिता  दुल्हि,  कालाउ येसु:वाको सुर चाहि, ओदोङ घुरि इङको बेजान ल्होहि |
\v 26 कालाउ या काथा बानाल गोताङ थामेभारि चारचाराहि |
\v 27 जेलाउ येसु: इङको थामेसो हानिकाताङ पालाउ,न्हेमि मिसियाँ मातिङका कान्हा द्याङ येसु:हेङ लेसारापिताइ हि | इङको कान्हागेलाइ बारका गालाहोइ खारकाताङ दोअ्हि,  'ओइ दाउदको चान, सेउपाखा केलाङहेङ एल्पापि |
\v 28 जेलाउ येसु: सा लिता दुल्हि, इङको कान्हा द्याङगेलाइ येसु:कोता लोहि | वा इन्को कान्हा गेलाइहेङ दोअ्हि,हाइ का नेलाइहेङ आरूङबुङ तिङलि दोअ्का बानाइयाङका  दोअ्तेङ नेलाइहेङ खान्धुरि जेङखे ? कान्हा द्याङगेलाइ जोबाफ दोअ्हि, “एइ, प्रभु, केलाइहेङ खान्धुरि जेङखे |”
\v 29 कालाउ न्हुसो येसु:ओबालाइको मिसियाँ गेलाइ साइतेङ दोअ्हि,  “का नेलाइहेङ तिङपालि द्वाङका दोअ्का खान्धुरि नेलाइ दोअ्फा हि | इसिकाङ हिलि पिसु | ''
\v 30 कालाउ ओबालाइ ओदङघुरि तिङ हि | येसु:ओबालाइहेङ थाङका थिपाहि, कालाउ येसु:दोअ्हि, “या काथा हासुबुङ थाहा मागियाको |”
\v 31 कालाउबुङ इङको कान्हा द्याङगेलाइ बाहार हानिहि |कालाउ इङको थामेता द्यापाहाङ येसु:को बानाल थुकाहि |
\v 32 जेलाउ इङको न्हेमि द्याङ हानिकाताङ पालाउ,आधिमि द्याङगेलाइ भेनेङ एअ्मि द्याङहेङ येसु:कोता चुमाहि | वासिहेङ भुत धेल्का हिघाहि इङको भाअ्सिङ वा नुइ धुइलि सरबुङ मादोअ्घाखे |
\v 33 कालाउ येसु:इङको द्याङसो भुत उल्लापापिहि,  कालाउ इङको द्याङ नुइ धुल्लि तेङहि | द्याङगेलाइ भाङभाङहि,कालाउ दोअ्लि तेङहि, ''एस्राएलता इसीका घाटाना हेलाबुङ जेङका मान्थुघाखे | ''
\v 34 फारिसिगेलाइ दोअ्हि,''भुतगेलाइको नाइके एलोङ खिनिङ हि | ज्याइदोङ वासिहेङ भुत दिगिल्का सारबुङ पिका हि | कालाउ वा मासन उल्लापाखे|''
\v 35 येसु:गोताङ सहर काल़ाउ देरागेलाइ भारि हानिहि | कालाउ इम्बालाइको चौघारा गेलाइता धीरपाहि,कालाउ सारभिको बारेता ये बानाल हिङपाहि | येसु:गोताङ खाल्को बेथा कालाउ मिसा गेलाइ एल्पाहि |
\v 36 येसु:जेरहेङ तिङहि,कालाउ इम्बालाइको भाअ्सिङ मन तुपाहि | हाइपालिदोनु इम्बालाइ आबा,आमाइ मान्थुका भाइपा हिघाहि | कालाउ गोठालो माकोसिङ भेड़ा,मेसा भाइपा चिलिबिलिका जेन्तेङ आवाइ गिल्का हिघाहि |
\v 37 येसु:ताइको चात्यागेलाइहेङ दोअ्हि,''सेका ते हेन्जा हि, ''सेका चेका आल्ते (खेताला) चाहि आतुइसा हि |
\v 38 ''प्रभु सेकाको माझन, वासिहेङ दोमचाकाइ(प्रार्थना)| कालाउ सेका जोम्पालि हेन्जा आल्तेगेलाइ दिङगिल प्यावा | ''
\c 10
\v 1 येसु:वाको ते न्हें चात्यागेलाइहेङ काइहि | कालाउ वा मन माएल्का हिका लाइ हेङ उल्लापाका खाबारा इम्बालाइ हेङ पिहि | कालाउ वा गोताङ खाल्को बेथा कालाउ मिसागेलाइ एल्पालि दोअ्का खाबारा इम्बालाइ हेङ पिहि |
\v 2 कालाउ इङको ते न्हे चात्यागेलाइको मिङ एसापा हि:सिमोन ज्याइहेङ पत्रुसबुङ दोअ्खे,कालाउ वाको दादा अन्द्रियास,जब्दियाको चान,या:कुब; कालाउ वाको ओने युहन्ना;
\v 3 फिलिप,कालाउ बारथोलोमाइ,थोमा,कालाउ पोत ल्होपाका मति,कालाउ आल्फायासको चान,या:कुब,रो थेदियास,
\v 4 सिमोन कनानि रो य:हुदा इस्कोरियोत,इङकोङ द्याङ हिघाहि ज्याइ येसु:हेङ रि् मचापाहि |
\v 5 येसु:इङको ते न्हें चात्यागेलाइहेङ एसा दोअ्तेङ आदेस पिहि, कालाउ वा सारभिको बिसोयता बानाल पालि दिङगिल्हि, कालाउ येसु:दोअ्हि | ''खान्धुरि मापाका गेलाइको माझाता मान्हेसु, कालाउ सामारिगेलाइको सहरताबुङ मादुल्सु |
\v 6 बुरु एस्राएल द्याङगेलाइकोता हानेसु, इम्बालाइ राम्का भेड़ा मेसा,भाइका हि |
\v 7 जेलाउ नेलाइहेङदोङ हानिसुवाना, 'स्वर्गको सारभि लोलि तोम्काहि: दोअ्तेङ बानाल पासु |
\v 8 मिसालोकालाइ हेङ एल्पासु,सिकालाइहेङ सिन्हुपासु, रोग्या खोअ्कालाइहेङ ओसेरेपैति पासु,  द्याङलाइसो भुत(मासान)दिगिल्पिसु | का नेलाइहेङ एन्साङ या खाबरागेलाइ प्याउका जेसाङ नेलाइबुङ एन्साङ पासु |
\v 9 ना ताइदोअ्फा सोना,चान्दि कालाउ तामा,हाइदोङ माचुम्पु | ताका,
\v 10 काम पालिको भाअ्सिङ झोला,न्हेलोङ धोति,जुत्ता,लाठी,माचुम्पुसु | हाइपालिदोनु खेतालाको वाको उम निङलि गोयावा |
\v 11 जेलाउ नेलाउ हिदौइबुङ देरा कालाउ सहर भारि हानिसुवाना इन्ता एनौङ ना एनौङ सोबाइका द्याङहेङ भोसु, कालाउ इन्तासो माघुरिया भरि इङको थामे मालासु ,कालाउ वाकोङ साता हिसु |
\v 12 ना सा लिता दुल्तेसाङ वासिहेङ दोअ् नासिहेङ रेम्फा जेनाको |
\v 13 इङको सा सोबाइका हिनु,नेलाइको सान्ति इङको साता लाको | एदि इङको सा सान्ति मान्थुनु, नेलाइको सान्ति नेलाइ दोफाङ घुरितेङ ल्वाको |
\v 14 एदि हासुबुङ नेलाइहेङ रेम्फा मापानु | जेलाउ नेलाइको बानाल माहिङपिनु,इङको सा कालाउ इङको सहर सो बाहार उल्हिलाउ ताइको खोकोइको बाला र् हिसु |
\v 15 नेलाइहेङ का जातिङको, दोअ्खा,  न्यायको दिनता इम्बालाइको बेथा सोदोम कालाउ गोमोराको खान्तेङ मारेम्का साहिलिबुङ मादोका जेनाङ |
\v 16 ''हिङसु, का नेलाइहेङ स्याइलेको माझाता भेड़ामेसा,भाइपा दिगिल्लाङका, इङको भाअ्सिङ पुह्याँ,भाइपा आगाल धा: कालाउ कुर्जा भाइपा सोझा जेङ |
\v 17 गोताङ द्याङगेलाइसो दुरे हिसु, इम्बालाइ  नेलाइहेङ रि्म्मावा कालाउ आदालातता चुम्पावा, कालाउ इम्बालाइ नेलाइहेङ ओबालाइको चौघारा साता चुम्पुतेङ नेलाइहेङ दालि(कोरा) होइ सुताइयाका |
\v 18 ओबालाइ नेलाइहेङ हाकिम कालाउ सासकको आगाता चुम्पावा | काङको भाअ्सिङ नेलाइहेङ एन्सा पावा | कालाउ नेलाइ सासक,कालाउ खान्धुरि मापाकालाइको आगाता काङको गवाहि जेङसुवाना |
\v 19 जेलाउ नेलाइ रिम निन्चासुवाना, |कालाउ हाइपालि, हेसा धुइलि,हेसा पातेङ धुइलि, दोअ्तेङ इनसिका काथाता  पिर मापासु | इङको काथा एन्सालाउदोङ नेलाइ धुइलि गोइका, काथा नेलाइहेङ दोअ्पियावा |
\v 20 हाइपालिदोनु जेदोङ काथा दोअ्लि गोइका नेलाइ मादोसुवाना, परमेस्वरको आत्मादोङ नेलाइ पाहासो वा धुइयावा |
\v 21 ''दाइ ओनेगेलाइ ताइकोङ दाइ ओनेगेलाइहेङ खाङलि माकितावा,  कालाउ इम्बालाइ ताइ ताइमिता सेलि द्याङ लागाइयावा | ओबालाइ ताइकोङ चानगेलाइ सेलि द्याङ लगाइयावा | चान,चामिन्दि, आबा,आमाइहेङ खाङलि माकितावा,  कालाउ ओबालाइ सेलिको भाअ्सिङ दाउ भोगिल्लावा |
\v 22 गोताङ द्याङगेलाइ नेलाइहेङ खाङलि माकितावा | हाइपालिदोनु नेलाइ कासिहेङ पिताइसुखेना | जेदौङ द्याङ न्हुसो थेकापा सहितेङ हिखे, वा दौङ उद्दार निलावा |
\v 23 जेलाउ नेलाइहेङ एलोङ सहरसो बिगिल्लावा भेनेङ सहरता हानेसु | का नेलाइ दोफा जातिङको दोअ्खा | द्याङको चान,मालोसिङ नेलाइ लाम्पादोङ इस्राएल गोताङ सहरगेलाइ पाहासो हानेलि दोअ्का हिसुवाना |
\v 24 हासुबुङ ''चात्या गुरु खान्तेङ माबाराखे |नाते हिदोइबुङ चाकारिया माझन खान्तेङ बाराखे |
\v 25 चात्या ताइको गुरु भाइका कालाउ चाकारिया ताइको माझन भाइका हिलि गोइखे |साता बारकागेलाइहेङदोङ मासान दोअ्हेपानु | जाहान कालाउ आरूङ साको द्याङगेलाइहेङ इङको खान्तेङ, हेन्जा मारेम्का दोअ्तावा |
\v 26 ''इङको भाअ्सिङ द्याङगेलाइसो थिका काम मान्थु | थुम्तेङ टा:का हिदौइबुङ काथा बाहार हि:नावा | कालाउ कुन्हाता म्होतेङ हिका गोताङ काथागेलाइ प्रकट जेनावा |
\v 27 या गोताङ काथागेलाइ का नेलाइहेङ दाकिलकिलकाता द्याङका,  कालाउ नेलाइ या काथा फाइसालामकाता दोअ्लि गोइसुवाना | इङको काथागेला नेलाइहेङ का न्हातोङ न्हातोङता दोप्याङका कालाउ नेलाइ या गोताङ काथागेलाइ झाराङहेङ भाइभाइपा दोअ्लि गोइसुवाना |
\v 28 द्यागेलाइसो माथिसु, ओबालाइ नाङको जिउहेङ खिनिङ सेतावा, ओबालाइ आत्माहेङ से:लि मादोअ्वा | नेलाइ वासिहेङ खिनिङ थीलि गोइसुवाना ज्याइ नाङको जिउ कालाउ आत्माहेङ नरकता चुम्पुखे | वा जिउ कालाउ आत्माहेङ नरकता पिगिल्लि दोअ्वा |
\v 29 "सारन्ह्या पि:लि गोइनु न्हेनोङ सारन्ह्याको दाम एलोङ खिनिङ ताका तिरिलि गोइखे |कालाउबुङ नाइको आबाको इच्छा माकोसिङ एलोङबुङ सारन्ह्या मासियावा |
\v 30 नाङको पुरुङता हेथे पुसुङ गेलाइ हि, वा इङको गिखे, कालाउ गान्दिलिबुङ दोअ्खे  |
\v 31 इङको भाअ्सिङ माथिसु | नेलाइ इङको सारन्हया गेलाइ खान्तेङ हेन्जा म्ह्त्यको हिसुना |
\v 32 ''हासुबुङ कासिहेङ द्याङगेलाइको आगाताङ कि:नु,काबुङ वासिहेङ काङको स्वर्गता हिका परमआबाको आगताङ कि:ताङका |
\v 33 जेलाउ हिदोइबुङ द्याङ,बोमि गेलाइको आगता जातेङ कासिहेङ खान्धुरि पालि मादोङका दोअ्नु, वा काइको द्याङ माको दोअ्तेङ का द्वाङका | कालाउ काङको स्वर्गता हिका ओबाको आगताबुङ का एन्साङ दोअ्ताङका |
\v 34 ''का पृथ्वीता सान्ति चुमालि ल्होघा दोतेङ मासम्झे | बुरु सान्ति माको,काते तरबार चालाइलि ल्होका हिघा |
\v 35 हाइपालि दोनु का द्याङहेङ वाको आबाहेङ खाङलि माकिका, चामिन्दि वाको आमाइहेङ खाङलि माकिका, नामा कालाउ वाको जुबेहेङ खाङलि माकिका बानाइलि ल्होघा |
\v 36 कालाउ द्याङको दुसमन चाहि ताइकोङ जाहान लितासोङ लावा |
\v 37 ''हासुबुङ कासिहेङ खान्तेङ हेन्जा ताइको आबा आमाइहेङ मायारू पाखे, इङको काङको आखेका जेनावा | ज्याइ दौङ कासिहेङ खान्तेङ हेन्जा ताइको चान,चामिन्दि हेङ मायारू पाखे, वा काङको अयोग्य जेनावा |
\v 38 हासुबुङ ताइको क्रुस तोल्होलितेङ काङको न्हु मालोखे, इङको काङको आखेका जेनावा |
\v 39 ज्याइदोङ ताइको जिउहेङ बान्चिपालि खाङखे, वा इङको मो:पावा,ज्याइदोङ ताइको जिउहेङ प्रभुको भाअ्सिङ मो:पाखे कालाउ वा निनावा |
\v 40 ''नेलाइहेङ ज्याइ रेम्फा पाखे,कासिहेङ बुङ रेम्फा पावा, ज्याइदोङ कासिहेङ रेम्फा पाखे | कालाउ कासिहेङ  दिल्गिल्काहेङबुङ रेम्फा पावा |
\v 41 अगमबक्ता हेङ अगमबक्ता दौङ दोतेङ मानितेङ रेम्फा पानु अगमबक्ताको इनाम निनावा | धर्मि द्याङहेङ धर्मिद्याङदोङ दोअ्तेङ मानितेङ रेम्फा पानु वाबुङ धर्मि द्याङको इनाम निनावा |
\v 42 ज्याइ दोङ इङको आतुइका जामाल गेलाइसो एअ्मिहेङ काङको चात्या मानितेङ ए दारु चि खिनिङ  पिलाबुङ | जातिङको का नेलाइहेङ दोअ्खा,वा ताइको इनाम का सो बारका निनवा'' |
\c 11
\v 1 येसु:ताइको ते न्हे चात्यागेलाइहेङ धिरपाकाताङ कालाउ ताइको काथागेलाइ दोअ्लि दोअ्तेङ वा गालिलको सहर भारि ये:बानाल पालि कालाउ धिरपालि हानिहि |
\v 2 बप्तिस्मा पिका यु:हान्ना जेल खानाता हिघाहि,| ख्रिस्त पाका गोताङ काथागेलाइ वा हिङहि | कालाउ यु:हान्ना ताइको चात्यागेलाइ हेङ येसु: कोता दिङगिल्हि |
\v 3 यु:ह्न्नाको चात्यागेलाइ येसु:हेङ हिअ्हि,''यु:हन्ना लोधौङखे दोअ्का द्याङ नादोङ ना, माकुनु ते केलाइ आरूङ भेनेङ द्याङ हेङ र् म्लि गोइका कि ?
\v 4 येसु:दोअ्हि,''यु:हन्ना कोता हानेसु,  हिङका कालाउ तिङका काथागेलाइ दोअ्सु |
\v 5 कान्हा गेलाइ आरूङ मिसिया तिङलि दवाङ, न्हातोङ माहिङका बहिरा गेलाइ हिङलि द्वाङ | सिकालाइ सिन्हुतेङ ल्होकाङ | लेङग्रागेलाइ तेलि द्वाङ, कालाउ गरिब द्याङगेलाइहेङ ये:बानाल हिङपादोङखे |
\v 6 एदि हिदोइ बुङ द्याङ कासिहेङ रेम्फा पानु इङका द्याङ धन्यको हि: |
\v 7 जेलाउ यु:हन्नाको चात्यागेलाइ ताइको दामाता हानिकाताङ पालाउ,येसु:इङको द्याङगेलाइहेङ यु:ह्न्नाको बारेता काथा दोअ्लि तेङहि, वा दोअ्हि नेलाइ हाइबुङ मान्थुका थामेता हाइपाली उल्लिसुना ? हाइ भेरमा होइ हेङगालाइन्हापा  तोतालाको सिङहेङ खाङलि ?
\v 8 हाइदोनु नेलाइ हाइको भाअ्सिङ हाइबुङ मान्थुका थामे भारि हानेसुना ? आझेल माझेलका धावा होङका द्याङहेङ खाङलि ? इङको रेम रेम्का धावा होइतेङ राजाको साता हिका द्याङगेलाइ |
\v 9 एसा माकुनु हाइ खाङलि नेलालाइ बाहार उल्लिसुना ह:? हिदोइबुङ एलोङ अगमबक्ता हेङ ? एइ:,का नेलाइहेङ दोअ्खा, एलोङ अगमबक्ता खान्तेङ माहान यु:हन्ना दौङ |
\v 10 यु:हान्ना वादोङ एलोङ जाइको बिसोयता धर्मसास्त्रता लेखेका हि: 'हिङसु, का काङको दुतहेङ नाङको लाङ लाङ दिङगिल्प्याङका, वादोङ नाङको भाअ्सिङ दामा बनाइ प्यावा | '
\v 11 का नेलाइहेङ जातिङको, दोअ्खा: बप्तिस्मा पिका यु:हान्ना पृथ्वीता जोलोम जेङका गोताङ द्याङगेलाइ खान्तेङ माहान हि: | कालाउ स्वर्गको सारभिता वा झाराङ खान्तेङ आतुइका हि:,कालाउ बुङ वा यु:हान्ना खान्तेङ बारका हि:|
\v 12 बप्तिस्मा पिका यु:हन्नाको सोमोय सोङ एला थेकापा स्वर्गको सारभि दिनाङ दिनाङ हेन्जा जेन्तेङ हानिका हि,  कालाउ सारबुङसाइका द्याङगेलाइ जबरजस्ति इङकोहेङ रि्म्खे |
\v 13 गोताङ अगमबक्तागेलाइ रो मोसाको ब्यबस्था सो यु:हन्ना सुधाङको सोमोय मालोपा भरि न्हुसो लोलि खाङका काथागेलाइको बिसोयोता अगमबानि पाका हि: |
\v 14 इदोइ अगमबक्ता कालाउ ब्यबस्था सो दोअ्का काथाता नेलाइ खानधुरि पासुना पानु,यु:हन्ना दौङ एलिया दोतेङ नेलाइ खान्धुरि पासुवाना | ब्यबस्था रो अगमबक्ता गेलाइ वा ल्वाङ दोअ्का हि: |
\v 15 काङको काथा हिङलि दोनु नेलाइ इङको काथा गेलाइ हिङसु |
\v 16 ''एलाको द्याङगेलाइको बिसोयता का हाइ दोअ्लि ? इम्बालाइ हाइ खाल्को हि: ? एलाको द्याङगेलाइ  धा:ताइका आतुइ-आतुइका जामालालाइ भाइका हि | एलोङ हुदासो जामालाइ भेनेङ हुदा गेलाइहेङ काइखे |
\v 17 'नेलाइको भाअ्सिङ केलाइ बाजा धुइपानाहि,कालाउबुङ नेलाइ मान्हासुना; केलाइ मन तुका लेनाहि,कालाउबुङ नेलाइको मन मातुपासुना |'
\v 18 द्याङगेलाइ इन्सिकाङ हि,  दोतेतेङ का हाइपालि दोअ्घा ? हाइपालिदोनु जेलाउ यु:हन्ना लोहि वा आरू भाइपा माचागिल्हि, माआमगिल्हि | कालाउ मेनाङ द्याङगेलाइ, वासिहेङ भू:त धेल्का हि दोअ्खे |
\v 19 द्याङको चान,भेनेङ द्याङगेलाइ भाइपाङ चाकाताङ आ्म्काताङ लोहि, द्याङगेलाइ दोअ्हि वासिहेङ  जिहुका हि दोहि, कालाउ वा एलोङ आम्का द्याङ,  कालाउ वा पोत ल्होपाकागेलाइ रो पापिगेलाइको भाया(साथि) | कालाउ बुद्दि चाहि वाको काम पाकासो दौङ थाहा जेङखे |''
\v 20 येसु: इङको सहरगेलाइ हेङ चेरहि इन्सो वा एस्तुङ सारबुङसाइका कामगेलाइ पाका हिघाहि | येसु:इङको सहरको द्याङगेलाइहेङ चेरहि | हाइपालिदोनु ओबालाइ ताइको हिगिल्का चागिल्का सो कालाउ मन माएल्का हिकासो घुरिलि माकिहि |
\v 21 येसु:दोअ्हि,''ओंइ कोराजिन! नासिहेङ धिक्कार हि |ओंइ बेथसेदा,नासिहेङ धिक्कार हि | का नेलाइ कोता हेन्जा सारबुसाइका कामगेलाइ पापिघा | एदि इसिकाङ सारबुसाइका कामगेलाइ टायर कालाउ सादोमता पानु भरू इन्सोको द्याङगेलाइ लाम्फादोङ भाङग्रा लोखोन होङतेङ कालाउ बुसिरि उतेङ मारेम्का मन हिका काम लाअ्धावा |
\v 22 कालाउ का दोअ्खा,न्यायको दिनता टायर कालाउ सदोमको खान्तेङ ओबालाइको दासा झन मारेम्का जेनावा |
\v 23 ए:कर्फनहुम,हाइ ना स्वर्ग थेकापा हुता तोलिह्यानारो? आह:नासिहेङ ते लेता सिका थामे थेकापा हुल्पाङ | नाङको हुता का हेन्जा सारबुङसाइका कामगेलाइ पाका हिघा | एदि इदोइ इसिकाङ कामगेलाइ सोदोमता जेङनु,इन्ताको द्याङगेलाइ झाराङ ताइको पापगेलाइ पालि लाका हिदावा |कालाउ इङको सहर एला थेकापा हिदावा |
\v 24 का नेलाइहेङ दोअ्खा, कि न्यायको दिनता सदोमका खान्तेङ नाङको दासा झन मारेम्का जेनावा |
\v 25 का नेलाइहेङ दोअ्खा, कि न्यायको दिनता सदोमका खान्तेङ नाङको दासा झन मारेम्का जेनावा |
\v 26 एइ, काङको आबा,ना इसिका पाना जेदौङ ना पालि खाङघाखेना |
\v 27 ''काङको आबा कासिहेङ गोताङ बेबास्था पापिका हि |आबा बाहेक आरू हासुबुङ चानहेङ मानाल्खे | चान बाहेक आरू हासुबुङ आबा हेङ मानाल्खे | कालाउ चान जेदौङ द्याङगेलाइहेङ आबाकोता तिम्पालि मन पाखे ओबालाइ खिनिङ आबाहेङ नालावा |
\v 28 काङको काम कालाउ काथा सा:सु, कालाउ काङको सो धिरसु,  का बिनम्र कालाउ कोमल हृदयको हिघा, कालाउ नेलाइ ताइको आत्माता माइसा निङचासुवाना |
\v 29 काङको काम कालाउ काथा सा:सु, कालाउ काङको सो धिरसु,  का बिनम्र कालाउ कोमल हृदयको हिघा, कालाउ नेलाइ ताइको आत्माता माइसा निङचासुवाना |
\v 30 जातिङको काङको काम पालि सजिलो हि,  कालाउ नेलाइहेङ पिका कामबुङ होम्का हि | ''
\c 12
\v 1 इङको बेला येसु:माइसाका दिन सेकामिङका मिलिङ भारिसो हानिघाखे कालाउ वाको चात्यागेलाइ म्हितुतेङ मिङका सिसा पेतेङ कालाउ चाकाताङ हानिहि |
\v 2 कालाउ फारिसिगेलाइ इङको तिन्तेङ वासेहेङ दोहि,''खाङतो,नाङको चात्यागेलाइ माइसाका दिनता,जेदौङ मापालि गोइका ओदोङ पाखे |''
\v 3 कालाउ वा इम्बालाइहेङ दोहि,''दाउद, वा रो वाको दोफा हिकालाइ,म्हितुलाउ हाइ पाका हिघाहि:, हाइ नेलाइ पोर् हेका मान्थुघा सुखेना ?''
\v 4 ''हेसापातेङ वा इस्वरुको सा लि:ता दुल्तेङ परमेस्वरहेङ चारहाइका तोले चाहि ? इङको तोलेचाहि नाते वासिहेङ नाते वाकोदोफा हिकालाइहेङ, इङको तोलेचाहि धामिगेलाइहेङ खिनिङ खाबारा हिघाहि |''
\v 5 हाइ ब्यबस्थाता लेखिका पोरि् हिका मान्थुघासुखेना,हेसा पातेङ माइसाका दिनता धामिगेलाइ इस्वरूको साता माइसाका दिन हेङ आखेका बानाइखे,कालाउबुङ ओबालाइ हाइदौङ थाहामागिका (निर्दोस)जेङखे |''
\v 6 ''कालाउ का नेलाइहेङ दोअ्खा,चौघाराखान्तेङ बार् का एअ्मि हि'' |
\v 7 ''धरमसास्त्रता इसिका दोका हि, का जिहा,जुङलेङको भोक माको,का द्याङगेलाइको मापारु भोखा |''
\v 8 ''हाइदोनु द्याङको चान माइसाका दिनको प्रभु |''
\v 9 येसु:इन्तासो उल्हितेङ,ओबालाइको चौघाराता हानिहि |
\v 10 इन्ता एअ्मि खुर सेंङका द्याङ हिघाखे | इम्बालाइ येसु:हेङ मारेम्का बनाइलि दाउ भोघाहि ओदोङ भासिङ वासिहेङ हिअ्हि, ''हाइ माइसाका दिनता हासुहेङबुङ एल्पालि ठिक हि ?''
\v 11 वा इम्बालाहेङ दोअ्हि,''नेलाइको सो एअ्मिको एलोङ भेड़ा,मेसा हि, कालाउ माइसाका दिनता इङको वाङखाराकाता वालानु,हाइ वा एङकोहेङ चातेङ बाहार माउल्लि पावा रो ?''
\v 12 एअ्मि द्याङ भेड़ा,मेसा खान्तेङ हेन्जा दामको हिखे | ओदोङ भासिङ माइसाका दिनता रेम्का पालि एल्का हि |''
\v 13 कालाउ वा इङको द्याङहेङ दोहि,''नाङको खुर फेनापा|'' वा ताइको खूर  फेनापाहि,कालाउ इङको खुर भेनेङपाहाको खुर भाइपाङ एल्का जेङहि |
\v 14 कालाउ फारिसिगेलाइ बाहार हानेतेङ वासिहेङ हेसापातेङ नासिपालि द्वाङ दोलेङसा वाको बिरोधता सालाउपालि तेङहि |
\v 15 इङको काथा गीतेङ येसु:इन्तासो हानिहि:, कालाउ हेन्साङ द्याङ वाको लेसारा पिताइहि,कालाउ वा इम्बालाइ झाराङहेङ एल्पाहि:|
\v 16 हिदोइबुङ द्याङ वा हासु दोतेङ हिलाउबुङ मादोपिसु दोतेङ इम्बाइलाहेङ थिपाहि |
\v 17 यसैया अगमबक्तासो दोअ्का, काथा पुरा जेनाको दोतेङ एसा जेङहि |
\v 18 ''काङको बान्धाइति (दास) का वासेहेङ साल्का हिघा,काङको मायारु वाकोसो का हाउसाइघा,का काङको मन वाकोता ताअ्पियाङका, कालाउ वा जाति जातीगेलाइको न्यायको बानाल प्यावा |
\v 19 वा नाते चेरसुवा,ना हेन्साङ र् हिकायावा,ना ते हासुबुङ वाको गाला दामाभारि हिनावा |
\v 20 कालाउ उन्हाका होन्ताला हेङ वा माथुरावा वा चिपा-चिपापा जोल्का गेसाहेङबुङ मासेतावा,कालाउ न्हुसो न्यायहेङ जितिपावा |
\v 21 कालाउ वाको मिङता जाति-जातिगेलाइ आसा पावा |''
\v 22 भुत धेल्का एअ्मि मि मातिङका कान्हा लाता द्वाङहेङ येसु:कोता चुमाहि |येसु:वासिहेङ एल्पाहि, इङको लाता नुइ धुइलि रो तिङलि तेङहि |
\v 23 कालाउ झाराङ जेरगेलाइ भारबुसाइतेङ दोअ्हि,''हाइ या दाउदको चान दोङ रो ?''
\v 24 एदोइ काथा हिङतेङ फारिसिगेलाइ दोअ्हि, ''इदोइ द्याङ भुतको माझन बालजिबुलसो भुतगेलाइहेङ उल्हिपाखे |''
\v 25 वा इम्बालाइको मारेम्का काथा थाहा गितेङ इम्बालाइहेङ दोअ्हि, ''एलोङ सारभिता ताइ-ताइमिता लाअ्सुन्हा पानु, तिकितेङ हिलि माद्दावा |जेदोङ साको जाहान ताइ-ताइमिता लाअ्सुन्हानु, इङको जाहानबुङ रेम्फा जेन्तेङ हिलिबुङ मादुवावा | ''
\v 26 भुत कालाउ भुत हेङ उल्लिपानु, इङको ताइकोङ बिरोधता बाखार् न्हावा, कालाउ वाको सारभि हेसापातेङ तिक्यावा ?
\v 27 एदि का बालबिजुलसो भुतगेलाइहेङ उल्लिपानु, नेलाइको चानगेलाइचाहि हासुपाहासो उल्लिपाखे ? ओदोङ भासिङ ओबालाइदोङ नेलाइको न्यायकर्ता जेनावा |''
\v 28 एदि का परमेस्वरको सरबुङ (सक्ति) सो भुतगेलाइहेङ उल्लिपानु परमेस्वरको सारभि नेलाइकोता लोहोइ दौतेङ गिसु |''
\v 29 ''हाइपालि पानु लाम्फा बल्याका द्याङहेङ माजिन्सा, वाको सालि:ता दुल्तेङ हासुबुङ वाको धनगेलाइ चुम्पुलि दावारो ? इङको बल्याका द्याङहेङ जिन्तेङखिनीङ वा सालि:ताको धन खुलि दावा |
\v 30 ''जाइ काङको दोफा मान्थु, वा काङको बिरोधता हि, कालाउ जाइ का दोफा माजोम्पाखे,वा राइखे ''|
\v 31 ''ओदोङ भासिङ का नेलाइहेङ दोअ्खा, हिसिकालाउबुङ पाप पाका द्याङगेलाइ, कालाउ परमेस्वरहेङ मारेम्का दोकालाइहेङ माफ़ जेनाङ, कालाउ पबित्राआत्माको बिरोधता मारेम्का पाकालाइहेङ चाहि माफ माजेनाङ |''
\v 32 ''हासुबूङ, द्याङको चानको बिरोधता जेदोङ दोअ्लाबुङ वासेहेङ एदोइ युगता रो न्हुसो लोका युगता बुङ माफ मानिनावा |''
\v 33 ''ओदोङ भासिङ सिङहेङ रेम्फा बानाइसु,कालाउ वाको सेकाबुङ रेम्फा जेनावा |माकुनु सिङहेङ मारेम्का बानाइसु, कालाउ वाको सेका बुङ मारेम्का जेनावा |हाइपानु सेकासो दोङ सिङहेङ नाल्खे |
\v 34 'ओइ पुह्याँको चानगेलाइ| नेलाइ ताइमिदोङ मारेम्का हिसुना,रेम्का काथा हिसापातेङ दोअ्लि दोसुवाना ?  हाइपानु ताइलि:ता भरितेङ हिका काथागेलाइदोङ नुइसो उल्हिखे |''
\v 35 कालाउ रेम्का द्याङ,ताइलि:ता भरितेङ हिका रेम्का बिचारसो रेम्काङ बिचार उल्हि पाखे,कालाउ मारेम्का द्याङ,ताइलि:ता मारेम्का बिचार भरिकासो मारेम्काङ बिचार उल्हिपाखे'' |
\v 36 ''का नेलाइहेङ दोअ्खा,माजेङका काथा जेदोङ द्याङगेलाइ दोअ्तावा न्यायको दिनता ओबालाइ वाको हिसाब पिलिगोयावा |''
\v 37 ''हाइपालिपानु नाङको बचनगेलाइसो नादोङ धर्मी जेनाना,कालाउ नाङको बचन गेलाइसो नादोङ रेम्का जेङतेङ  ह्याना |''
\v 38 कालाउ सास्तिगेलाइ रो फारिसिगेलासो आधिमि वासेहेङ दोअ्हि,''गुरूज्यु ,केलाइ नाङकोसो एलोङ चिन्हा खाङलि खाङन्हाखे |''
\v 39 वा इम्बालाइहेङ दोअ्हि,''मारेम्का  मनहिकालाइ,कालाउ कासाबिरिनिगेलाइ | खिनिङ चिन्ह दोप्याङका |
\v 40 हाइपालिपानु जेसाङ योना बार्का हायाको हामुङलि:ता सुम दिन रो सुम न्हिसिङ हिघाहि, ओसाङदोङ द्याङको चानबुङ तोम लि:ता सुम दिन,कालाउ सुम न्हिसिङ ह् यावा |
\v 41 निनवेको द्याङगेलाइ न्यायको दिनता इदोइ पुस्तादोफा जाअ्लि:गोयावा,कालाउ वासिहेङ दुसिलि तेनावा,हाइपालिपानु इम्बालाइ योनाको बानाल हिङतेङ मनतामाएल्का लाअ्पिहि:,( पशुताब) खाङसु,योना खान्तेङ एअ्मि माहान एता हि |
\v 42 माहेको माहारानि: न्यायको दिनता एदोइ पुस्तादोफा जाअ्लि: गोयावा,कालाउ वासिहेङ दोस  प्यावा, हाइपालिपानु वा इस्तु दुरेसो सोलोमनको बुद्दिको काथा हिङलि: लोका हिघाहि | खान्सु, सोलोमन खान्तेङ गोताङ काथा गिका एअमि द्याङएता हि|
\v 43 ''जेलाउ मारेम्का मनहिका (असुद् आत्मा) द्याङसो उल्हि:तेङ वा थाइ-थाइका थामे भोलि हानिहि,:कालाउ बुङ वा हिसोबुङ मानिङहि: |
\v 44 कालाउ वा दोअ्खे, ''जेदोङ थामेसो का उल्हितेङ लोघा,ओदोङ साता का घुरितेङ हानाङका|'  घुरितेङ लोलाउ वा साहेङ रेम्फा साजाइका तिङहि |'
\v 45 कालाउ वा हानेतेङ ताइसुधिङ न्हिमि भुतगेलाइ  ताइदोफा चुमातेङ लि:ता दुलतेङ हिलितेङ हि | कालाउ इन्को द्याङको न्हुसोको दासा लाम्फोरतिको खान्तेङ रेम्फा जेङ हि | एदोइ मारेम्का पुस्ताहेङबुङ एन्साङ जेनावा |
\v 46 येसु:जेरगेलाइ दोफा काथापाकाताङ पालाउ,वाको आमाइ कालाउ ओनेगेलाइ बाहार जा:तेङ हिघाखे, कालाउ वाकोदोफा काथापालि खाङगाखे |
\v 47 इंङको बेला एअ्मि द्याङ येसु:हेङ दोअ्हि, '' हिङपि नाङको आमाइ रो ओनेगेलाइ बाहार जा:तेङ हि, नाङको दोफा काथापालि खाङखे |''
\v 48 वाको दोफा काथापाकाहेङ येसु:दोअ्हि, ''काङको आमाइ हासु ? काङको ओनेगेलाइ हासु ?''
\v 49 कालाउ वा ताइको खुरहेङ,''द्याङगेलाइहेङ तिम्पातेङ ताइचत्यागेलाइ दोअ्हि,''खाङसु काङको आमाइ कालाउ ओनेगेलाइ |''
\v 50 ''हाइ पालिपानु जाइ स्वर्गताहिका काङको आबाको दोअ्का साअ्तावा, वादोङ काङको ओनेगेलाइ; कालाउ काङको बेजान ओनेगेलाइ,कालाउ काङको आमाइ |''
\c 13
\v 1 कोकङ दिना येसु सासो उल्हितेङ समुन्द्राको काम्भेता योमलाहि |
\v 2 कालाउ हेन्साङ बारका जेरगेलाइ वाको भेरमा लोनेङ जोमहि,:कालाउ वा नाउता घोल्तेङ योमहि,कालाउ झाराङ द्याङगेलाइ समुन्द्रको काम्भेता जाअ्हि: |
\v 3 वा इम्बालाइहेङ निङपिकासो हेन्साङ काथा दोपिहि | वा दोहि,''एमि चालाइ बिका चालाइ बिलि उल्लि  हि |
\v 4 कालाउ बि:लाउ आधे चालाइ धामाभारि बिन्हाहि,कालाउ जिन्हा लोतेङ चापिहि |
\v 5 आधे चालाइ आचुन्सा भोनोइहिका उन्थुइ भारि बिन्हाहि | इङको चालाइ मारफा योलि तेङहि: |
\v 6 जेलाउ सान्हे धेल्हि हि, इङको योका चालाइ चुअ्हि:जारि मान्थुका चालाइ इघुरिताङ सेङ हि: |
\v 7 धे चालाइ चुइको झुन्जि भारिको माझाता बिन्हाहि,कालाउ आधेसो एकुरि ते,आधेसो सुमकुरि,आधेसो नाकुरि,दुना सेका पिहि: |
\v 8 जाइको न्हातो हि,वा हिनाको |''
\v 9 कालाउ चात्यागेलाइ लोतेङ वासेहेङ दोहि, ''ना इम्बालाइदोफा हाइपालि निङपिकासो खिनिङ दोखेना ?''
\v 10 वा इम्बालाइहेङ जोबाफ पिहि, ''नेलाइहेङ ते स्वर्ग सारभिको रहस्य पिकाहि |कालाउ ओबालाइहेङ चाहि पिका मान्थु |''
\v 11 ''हाइपानु जाइदोफा हि:वासेहेङदोङ प्याङ,कालाउ वाकोदोसा हेन्साङ जेनावा | जाइदोफा मान्थुवा,वाको दोफाहिकाबुङ वाकोसि घिङ प्यावा |'
\v 12 ''ओदोङ भासिङका इम्बालाइदोफा निङपिुकासो दोअ्पिखा,हाइपानु इम्बालाइ खाङनुते खाङखे म्हामा तिङखे, हिङनुते हिङखे,म्हामा गिखे |''
\v 13 यसैयाको अगमबानि इम्बालाइता परा जेङका हि:| हिङनुते नेलाइ हिङसुखेना,कालाउ हेलाङबुङ मागिसुखेना | खाङनुते खाङसुखेना,कालाउ हेलाङबुङ मातिङसुखेना |
\v 14 यसैयाको अगमबानि इम्बालाइता परा जेङका हि:| हिङनुते नेलाइ हिङसुखेना,कालाउ हेलाङबुङ मागिसुखेना | खाङनुते खाङसुखेना,कालाउ हेलाङबुङ मातिङसुखेना |
\v 15 हाइपालिपानु एदोइ द्याङगेलाइको मन थुम्नाकाहि: कालाउ इम्बालाइ ताइको मि थुम्तेङ ताअ्काहि: माकुनु इम्बालाइ मिहोइ तिन्दावा, न्हातोहेङ हिन्दावा,मनसो बुझिदावा, कालाउ घुरिदावा,कालाउ का एम्बालाइहेङ एल्पा पिदाङका |
\v 16 नेलाइको मि धन्यको हि, हाइपालिपानु वा तिङखे, नेलाइको न्हातोङ धन्यको हि,हाइपालि पानु वा हिङखे |
\v 17 जातिङको, का नेलाइहेङ दोअ्खा, नेलाइ तिङका काथा हेन्साङ अगमबक्तागेलाइ,कालाउ धर्मिगेलाइ खाङलि मन पाघाखे,कालाउ बुङ मातिङहि:,कालाउ इम्बालाइ हिङका काथा हिङलि खाङघाखे,कालाउबुङ माहिङहि: |
\v 18 १८ चालाइ बिकाको निङपिका काथा हिङसु |
\v 19 १९ जेलाउ हासुबुङ सारभिको बानाल हिनावा,कालाउबुङ माबुझियावा,कालाउ मारेम्का मनहिका लावा,कालाउ वाको मनता जेदोङ बिन्हाकासो घिन्तेङ चुम्पुवा | दामाभारि बिन्हाका चालाइचाहि इङकोदोङ |
\v 20 २० आतुइसा भोनइहिका उन्थुइगेलाइता बिन्हाका चाहि इङकोदोङ,जाइ बचन हिङखे,कालाउ हिन्तेसाङ हाउसाइतेङ वा खान्धुरि पाखे |
\v 21 २२ चुइको माझाता बिन्हाका चालाइ इङकोदोङ,वा बचन हिङखे,सुमिङको(संसारको) सुरताहोइ,धनको मायारोहोइ रेरेम्का आनेमाने तिङतेङ बचनहेङ लाअ्पिगिल्खे | कालाउ वा सेका सेफालि माद्वावा |
\v 22 २३ कालाउ रेम्का मिलिङता बिन्हाका चालाइ इङकोदोङ,वा बचन हिङखे,कालाउ ताइ मनता ताअ्खे,कालाउ नाकुरि, सुमकुरि कालाउ ए कुरिते दुना पातेङ सेफाके |
\v 23 कालाउ रेम्का मिलिङता बिन्हाका चालाइ इङकोदोङ,वा बचन हिङखे,कालाउ ताइ मनता ताअ्खे,कालाउ नाकुरि, सुमकुरि कालाउ ए कुरिते दुना पातेङ सेफाके |
\v 24 कालाउ न्हुसो येसु:इम्बालाइहेङ धिरपालि आरूङ भेनेङ निङका हिङपाहि | येसु:दोअ्हि,”स्वर्गको सारभि एलोङ द्याङ भाइका | जाइताइको मिलिङता रेम्का चालाइ बि:हि |
\v 25 इङकोङ दिनसो,न्हिसिङता झाराङ द्याङगेलाइ जिमलाउ,सतुर लोतेङ गहमको माझामाझाता सामा बि:पितेङ हानेहि |
\v 26 कालाउ बिकाको न्हेनि सुम्निता गहम योहि,कालाउ बारालि तेङहि,एन्सालाउ दोङ सामाबुङ बारालि तेङहि
\v 27 बाअ्को चाकारियागेलाइ लोहि कालाउ दाइ नियाहेङ हि:हि,नेउ,ना ताइको मिलिङता रेम्का चालाइ थिङका माकोरो? कालाउ इन्को सामाको सिङ चाहि हिसोसो लोहि ?
\v 28 इङको द्याङ जोबाफ पिहि,'हिदोइबुङ सतुरगेलाइ इङको बि:का हिघाहि '|
\v 29 वा दोअ्हि,इङसा मापासु,माकुनुते नेलाइ सामा उ:लाउ गहमबुङ उ:न्हावा |
\v 30 सिसा मिङका पहर थेकापा इङको न्हेमिहेङ दोफाङ बारालि पिसु | सिसा मिङका बेला का चेकालाइहेङ दोताङका लाम्फा सामा उ:तेङ मेता दुलिको भासिङ बोझा जिङसु ,कालाउ गहमचाहि काङको भाकारता ता:पिसु |
\v 31 वा आरूङ इम्बालाइहेङ दोअ्हि,स्वर्गको सारभि एलोङ पासाइको दाना भइका,एमि द्याङ इङको चुम्पुतेङ ताइ बारिता थिङहि |
\v 32 गोताङ खान्तेङ म्हुइका दाना,जेलाउवा योतेङ बाराखे गोताङ सार् सिङ खान्तेङ बाराखे,कालाउ एलोङ सिङदोङभाइखे,कालाउ बादेलहुता उराइका जिहारोलाइ इन्ता बासा हिखे |
\v 33 वा इम्बालाइहेङ आरूङ भेनेङ निङपिकासो दो:हि,"स्वर्गको सारभि खमिर भाइका हि,एमि बेबाल एकुरि ना किलो ग्राम तोलेता मिसिलाइहि,कालाउ इङको गोताङ खमिर फुलितेङ दिक माजेम्पा धाउ इङकोहेङ एपाहा ता:हि "|
\v 34 एदोइ काथा येसु:जेरगेलाइहेङ दो:हि | वा इम्बालाइहेङ निङपिकासो बाहेक भेनेङ हाइदोङ मा दोहि |
\v 35 का ताइको नुइ निङकागेलाइसो खिनिङ दोताङका, सुमिङ(संसार)को सुरुसङ म्होतेङ ताअ्का काथा का बानाल पाङका | अगमबक्तासो एसा दोका बानाल पुरा जेङहि |”	101	2015-09-09 05:22:02	
1577730	2015-09-24 07:33:59	5587ffdde02b2a140efff947ee36a315da789883	0	NULL	NULL	NULL	15c0bc3e7e36a4c92caa14d80ddce2dfc5bf2593	NULL	Matthew	13	36	 वा कालाउ जेरगेलाइहेङ ला:घितेङ साअ्ता हानिहि,कालाउ वाको चात्यागेलाइ वाको ता लोतेङ,''मिलिङको सामाको निङकाको अर्थ केलाइहेङबुङ दोपिनिदोअ्हि |
\v 37 वा इम्बालाइहेङ जोबाफ पितिङ दोअ्हि,''रेम्का चालाइ बि:काचाहि द्याङको चान'' |
\v 38 मिलिङचाहि सुमिङ ( संसार) |''रेम्का चालाइचाहि सारभिको सन्तान,कालाउ सामाचाहि माएल्कामन हिकाको सन्तान |''
\v 39 ''सामा बि:काचाहि माएल्कामनहिका सतुर | चेका पहरचाहि सुमिङको दोका दिन,खेतालागेलाइ चाहि स्वर्गदुतगेलाइ |''
\v 40 ''जेसाङ सामा उ:तेङ मेता दुप्यावा,सुमिङ (संसार)को दोका दिनबुङ एन्साङ जेनावा |''
\v 41 द्याङको चान ताइको स्वर्गदुतगेलाइहेङ दिङगिलावा,कालाउ पाप पालि लगाइकागेलाइहेङ,कालाउ झाराङ माएल्का काम पाका लाइहेङ स्वर्गदुत वाको सारभि(राज्य) सो जम्पावा |
\v 42 कालाउ इम्बालाइहेङ मेता थालप्यावा | कालाउ इन्ता द्याङगेलाइ खारावा,कालाउ तासिङ गि:तावा |
\v 43 ''कालाउ रेम्का कामपाका धर्मि गेलाइ ताइ परमेस्वर आबाको सारभिता बेला भाइपा चम्केका जेनावा | जाइको न्हातोङ हि वा हिनाको |''
\v 44 ''स्वर्गको सारभि एलोङ मिलिङता लि:तेङ ताअ्का गाडधन भाइका,एमि द्याङ इङको निङतेङ न्हातोङ तातावा,कालाउवा खुसि जेनावा,कालाउ हानेतेङ ताइको गोताङ आनेमाने पितेङ इङको मिलिङ चोलावा |''
\v 45 ''कालाउ आरूङ एलोङ सारभि रेम्का मोतिगेलाइ भोका एमि ब्यापारि भाइका |''
\v 46 '' वा एलोङ बहुमुल्य मोति निङहि,कालाउ हानेतेङ ताइको गोताङ आनेमाने पितेङ  इङको मोति चोल्हि |''
\v 47 ''स्वर्गको सारभि समुन्द्रता आअ्का एलोङ गुतिजाले भाइका,इन्ता गोताङ जातको हायागेलाङ देखे |''
\v 48 ''कालाउ हेन्साङ हायागेलाइ जालेता देहि,ओबालाइ जाले तान्हेतेङ बाहार समुन्द्रको  काम्भेता उल्हिपाहि,कालाउ रेरेम्का हायाहेङ दुङग्रि गेलाइता ह् वाहि,कालाउ मारेम्का गेलाइहेङ थाहगिल्हि |''
\v 49 ''सुमिङको न्हुसोको दिन इन्साङ जेनावा,स्वर्गदुतगेलाइ लोतेङ माएल्का मन हिका (दुष्ट)लाइहेङ धर्मिगेलाइको माझासो खेनावा |''
\v 50 ''कालाउ इम्बालाइहेङ मेको वाङखाराका खाराता थालप्यावा | इन्ता द्याङगेलाइ खारावा,कालाउ तासिङ जि:तावा |''
\v 51 येसु:इम्बालाइहेङ हिअ्हि:,''हाइ नेलाइ एदोइ काथा गोताङ बुझिसुना? ''कालाउ इम्बालाइ दोअ्हि:,''बुझिन्हाहि |''
\v 52 येसु:आरूङ इम्बालाइहेङ दोअ्हि,''ओदोइ भासिङ स्वर्गका सारभिको धिरपाका काथा गोताङ सास्ति एमि द्याङको साअ्को माजन भाइका,जाइ ताइको भाकारतासो नाया कालाउ पुराना रेम्का आनेमाने गेलाइ बाहार उल्हिपाखे |
\v 53 इदोइ निङपिका काथागेलाइ दोअ्लि दोतेङ,येसु:इन्तासो हानिहि |
\v 54 कालाउ ताइको साअ्ता लोतेङ वा इम्बालाइको चाउघोराता इम्बालाइहेङ इसिका धिरपाहि,इम्बालाइ भाङभाङतेङ दोअ्हि,''वासेहेङ बुझि र भारबुसाइ(अचम्म) का कामपालि,सारभुसाइ(सक्ति) गेलाइ हितासो निङहि ?''
\v 55 ''हाइ या मिस्त्रिको चान माकोरो? हाइ वाको आमाइको मिङ मरियम,कालाउ वाको ओनेगेलाइ याकुब,योसेफ,सिमोन र यहुदा माकोरो?''
\v 56 ''हाइ वाको बेजान ओनेगेलाइ झाराङ केलाइकोङ देरात मान्थुरो? या इसिका काथागेलाइ निङहि? कालाउ इम्बालाइ येसु:दोफा चेरताङपाहि |
\v 57 येसु:इम्बालाइहेङ दोअ्हि,''अगमबक्ताहेङ ताइको थामेता कालाउ ताइकोङ साअ्ता मान मानिङखे |बुरू बो देराता मान निङखे |''
\v 58 कालाउ येसु:इम्बालाइको खान्धुरि मातिन्तेङ इन्ता सारभुसाइ(सक्ति)को  काम मापाहि |
\c 14
\v 1 एनसालाउ गालिल प्रदेसको सासक हेरोद येसु:को नावाइ हिङहि |
\v 2 हेरोद ताइको भारदार गेलाइहेङ दोअ्हि!,वा बप्तिस्मा पिका युहन्ना:| वा सिकासो सिन्हुकाहि | ओदोङ भाअ्सिङ सारबुङता इदोइ कामगेलाइ वाकोसो जेङतेङ हिका हि |''
\v 3 हाइपालिदोनु हेरोद ताइको ओने,फिलिपको बे हेरोदियासको भासिङ युहन्ना:हेङ रिम्तेङ कालाउ धेउतेङ झ्यालखानाता हवाका हिघाहि |
\v 4 हाइपालिदोनु युहन्ना:हेरोदहेङ एसा दोअ्का हिघाखे | ''ना वासिहेङ ताइ बे भाइपा ता:लि थिक मान्ठु |''
\v 5 ओदोङ भासिङ हेरोद वासिहेङ सेलि इस्सा पाका हिघाहि | कालाउबुङ वा द्याङगेलाइसो थिघाखे | हाइपालिदोनु इम्बालाइ वासिहेङ अगमबक्ता गिघाखे |
\v 6 जेलाउ हेरोदको जोलोम दिन लोहि,एन्सालाउ हेरोदियासको चामिन्दि इम्बालाइको माझाता न्हानेङ लेङचापाहि |
\v 7 ओदोङ भासिङ हेरोद वासिहेङ जेदोङ र् हेलाउ बुङ प्याङका दोतेङ केरा चातेङ प्रतिग्या पाहि |
\v 8 कालाउ वाको आमाइ धिरपाका भाइपाङ वा एन्साङ दोअ्हि,''कासिहेङ बप्तिस्मा पिका युहन्ना:को पुरुङ इता थालिता चुमापि |
\v 9 कालाउ राजाहेङ मारफाङ चिन्ता जेङहि | कालाउबुङ ताइको केरा चाका कालाउ बानसालाइगेलाइको आगाता हेरोद इन्सिकाङ पालि हुकुम पिहि,
\v 10 कालाउ हेरोद झ्यालखानाता युहन्ना:को पुरुङ पाल्लि लागाइहि |
\v 11 कालाउ युहन्ना:को पुरुङ थालिता चुमातेङ इङको बेजानहेङ पिहि | कालाउ इङको बेजान वाको आमाइकोता चुम्पुहि |
\v 12 कालाउ उङको न्हुसो युहन्ना:को चात्यागेलाइ लोतेङ वाको सिका जिउ चुम्तेङ लिहि | कालाउ ओबालाइ हानितेङ येसु:हेङ बानाल पिहि |
\v 13 जेलाउ येसु:यु:हन्नादोफा जेङका घाटानागेलाइ हिङहि,कालाउ वा एलोङ नाउता घोल्तेङ एकोन्हा थामेता  हानेहि | जेलाउ द्याङगेलाइ  येसु:इन्ता सो हानिलि दोहोइ दोअ्का काथा थाहा गिहि | ओबालाइ ताइको सहर लाअ्तेङ मिलिङको दामापाहा तेतेङ  येसु:हेङ लेसारा पिताइहि |
\v 14 जेलाउ येसु:नाउ सो काम्भेता लेता खुअ्हि | इन्ता वा द्याङगेलाइको हुद्दा (भिड) तिङहि | वाको ओबालाइ तिङतेङ मारपाङ मन तुहि,कालाउ ओबालाइता मासाधेका कालाउ ओबालाइता मासाधेका कालाउ मिसा लोकालाइहेङ एल्पाहि |
\v 15 जेलाउ बेल्हाका पहर वाको चात्यागेलाइ येसु:कोता हानितेङ दोअ्लि तेङहि,''इता हिदोइबुङ  द्याङमाहिखे | एला हेन्जा पहर हानिहोइ इम्बालाइहेङ दिङगिल्पि, कालाउ इम्बालाइ ताइमिदोङ हानितेङ ताइको भाअ्सिङ चाका आम्का आनेमाने चोलाको |''
\v 16 येसु:दोअ्हि,''द्याङगेलाइ  इतासो मानाको बुरू नेलाइ ताइमिदोङ ओबालाइहेङ चाकाआम्का को बेबस्था पापिसु |''
\v 17 ''चात्यागेलाइ दोअ्हि,केलाइ दोफा नालोङ तोले कालाउ न्हेनोङ हाया खिनिङ हि: |''
\v 18 कालाउ येसु:दोअ्हि,इन्को तोले कालाउ हायागेलाइ एता चुमासु |''
\v 19 कालाउ न्हुसो येसु:गोताङ द्याङगेलाइहेङ सिङ जोल्जोल्का जाबाराता सारिपा योम्पालि चात्यागेलाइहेङ दोअ्हि | कालाउ वाना लोङ तोले कालाउ न्हे नोङ हाया र् हि | वा बादेलभारि खान्तेङ परमेस्वरहेङ धन्यबाद पिहि | कालाउ वा तोलेगेलाइ पोङतेङ चात्यागेलाइ हेङ इन्को तोले पिहि | चात्यागेलाइ चाहि तोले द्याङगेलाइको माझाता बाखाराइ पिहि |
\v 20 झाराङ चाहि कालाउ धाइहि | गोताङ द्याङगेलाइ उम चालि दोतेङ,न्हुसो चात्यागेलाइ दाइका गोताङ पोङनाका गेलाइ जोम्पातेङ तेन्हे दाल्हि पोङघाहि |
\v 21 इन्ता बेबालाइ कालाउ जामालाइ बाहेक जोसो नाकुरि हाजार द्याङगेलाइ हिघाहि |
\v 22 इन्सालाउ येसु:चात्यागेलाइ हेङ नाउता तान्तेङ  समुन्द्रको ओदोइपाइ हानिलि दोअ्हि | कालाउ वा का आसा न्हुसो ल्वाङको दोतेङ काथा दोअ्हि | द्याङगेलाइहेङ साभारि दिङगिल्लिको भाअ्सिङ येसु:इन्ता हि: |
\v 23 येसु:द्याङगेलाइहेङ बिएन्सालाउ थेकापा नाउ हेन्जा दुरे थेकापा हानिहि दोअ्का हिघाहि | भेरमा ओबालाइ जेसोङ हानिघाहि,इङको पाहासो लोहि,कालाउ नाउहेङ आगा साराइलि मादोघाखे |दा पिलि दोतेङ वा एक्लाङ तिकारता प्राथना पालि ताङलाहि | कालाउ वा बेलोम्पा थेकापा एक्लाङ इन्ता हि: |
\v 24 एन्सालाउ थेकापा नाउ हेन्जा दुरे थेकापा हानिहि दोअ्का हिघाहि | भेरमा ओबालाइ जेसोङ हानिघाहि,इङको पाहासो लोहि,कालाउ नाउहेङ आगा साराइलि मादोघाखे |
\v 25 र् हिमा मुचेलमाचेललाउको पहर,येसु:चि हुता तेकाताङ ओबालाइको हिका भारि हानिहि |
\v 26 वासिहेङ चि हुता तेगिल्का तिङतेङ चात्यागेलाइ थिलि तोम्का हिघाहि | ओ!याते भुत |''कालाउ ओबालाइ थितेङ र् हिकाइहि |
\v 27 कालाउ येसु:ओदोङ घरि दोअ्हि,''धारस पासु,ओङको कादोङ! (माचिसु) थिलि मागै सुवाना | ''
\v 28 पतरस दोअ्हि,''प्रभु, इदि जातिङकोनु इङको ना दोङनु,कासिहेङ चि हुता तेतेङ नाङकोता लोलि दोअ्पि |''
\v 29 येसु:दोअ्हि,''लोउ पतरस |''कालाउ पतरस नाउ सो खुअ्तेङ  चि हुता तेकाताङ येसु:हिकाता हानिहि |
\v 30 पतरस चि हुता तेकाताङ पालाउ भेरमा गुसाइतेङ लोका तिङतेङ थिहि,वा जेलाउ चि तावालालि तोम्का हिघाहि | कालाउ र् हिकाइ तेङ दोअ्हि,''हे प्रभु,कासिहेङ बान्चिपा |''
\v 31 ओदोइ घुरि येसु:पतरसको खुरचाहि | कालाउ येसु:दोअ्हि,''ए खानधुरि  मापाका ना हाइपालि संका पाखेना ?''
\v 32 जेलाउ पतरस कालाउ येसु:न्हेमिदोङ नाउता धोल्हि भेरमा बुङ गाङहि |
\v 33 नाउता हिका येसु:को चात्यागेलाइ वाको आराधाना पाकाताङ दोअ्लि तेङहि,''जातिङको ना परमेस्वरको चान हिना |''
\v 34 कालाउ ओबालाइ समुन्द्र पारालि दोतेङ गने सरेतको थामेता थुकाहि |
\v 35 इन्को थामेता द्याङगेलाइ येसु:हेङ तिङही | वा जातिङको हासुवाला दोतेङ इम्बालाइ गिलतिङहि | कालाउ ओबालाइ इन्को थामेभारिको दामापाहाङ गोताङ द्याङगेलाइहेङ येसु:इन्ता लोका हि दोअ्तेङ बानाल चारचाराइ पापिहि | इस्तुङ मासाधेकागेलाइ हेङ येसु:कोता तापुहि |
\v 36 ओबालाइ वाको लोखनहेङ साइलिको भाअ्सिङ अनुमति र् हि हाइपालिदोनु ओबालाइको मिसा एलाको दोतेङ |
\c 15
\v 1 इन्कोसो न्हुसो फारिसि कालाउ सारतिगेलाइ येसु:कोता हानिहि | ओबालाइ यरुसलेमसो लोका हिघाहि ओबालाइ दोअ्हि |
\v 2 पनाङको चात्यागेलाइ हाइपालि केलाइको पु:र्खा गेलाइको बनाइका नियमगेलाइ बिगिरपाखे ?चालि खान्तेङ  लाम्फा इम्बालाइ  खुर माझाखे |''
\v 3 येसु:ओबालाइहेङ जोबाफ  पिहि,''नेलाइबुङ हाइपालि ताइको  मु:धुइको  भाअ्सिङ  परमेस्वरको आग्या गिरपासुखेना ?
\v 4 परमेस्वर दोअ्का हि,ताइको आमाइ रो आबाको आदार पा | आरूङ वा दोअ्हि,जाइ ताइको आबा कालाउ आमाइगेलाइको अपमान पाखे वासिहेङ से:लि गोइखे |
\v 5 नेलाइ जाइदोङ काङकोसो ना हाइदोङ निङलि दोअ्घाखेना इङको परमेस्वरहेङ  चढाइका हि,दोअ्तेङ  ताइको आमाइ आबाहेङ दोअ्सुखेना | वा ओबालाइहेङ आदार पातेङ हिलि मागोयाङ दोअ्का धिरपासुखेना |
\v 6 नेलाइ इङको द्याङहेङ ताइको आबाको आदार पालि मागोयाङ दोअ्सुखेना | एसादोङ नेलाइ ताइको नियमको भाअ्सिङ परमेस्वरको आदेसहेङ एपाहा खेङ सुखेना |
\v 7 नेलाइ दि:कालाइ(कपतिहरू) |यासैया नेलाइको बारेता थिक धुइहि | यासैया दोअ्का हिघाहि,
\v 8 इङको द्याङगेलाइ कासिहेङ नुइहोइ खिनिङ आदार पानाखे दोअ्खे | कालाउबुङ ओबालाइको हिद्य चाहि काङकोसो दुरे हि |
\v 9 कासिहेङ अर्पन पाका आराधाना ओबालाइको ब्यर्थ हि | ओबालाइ ताइमिङ बानाइका नियमगेलाइ खिनिङ पालन पालि धिरपाखे |
\v 10 येसु:द्याङगेलाइहेङ ताइदोअफा काइहि | कालाउ वा दोअ्हि,''का नेलाइहेङ हाइबुङ दोताङका | हिङसु कालाउ  इङकोहेङ  बुझे |
\v 11 जेदोङ झोकोकाथा नुइलिता दुल्खे,इङको द्याङगेलाइहेङ असुद् मापाखे | कालाउबुङ  जेदोङ नुइसो बाहार उल्लिखे,इङकोहोइ दोङ द्याङगेलाइहेङ  असुद् बानाइखे |
\v 12 जेलाउ चात्यागेलाइ येसु:कोता लोहि रो वासिङदोअ्हि,''हाइ नासिहेङ थाहा जेङहि नाङको दोअ्का काथासो फारिसिगेलाइ चेरतामपाहि दोअ्का थाहा गिना ?
\v 13 येसु:दोअ्हि,''स्वर्गको नाङको आबा माथिङका हिदोइबुङ सिङ उन्हाताङ |
\v 14 फारिसिगेलाइहेङ लापिसु | इम्बालाइ द्याङगेलाइहेङ ठोङनु त ठोङखे,कालाबुङ इम्बालाइको ठोङका चाहि एलोङ कान्हा भेनेङ कान्हाहेङ ठोङका भाइका खिनिङ जेङखे | कालाउ जेलाउ एलोङ कान्हा भेनेङ कान्हाहेङ ठोङखे कालाउ न्हेमिदोङ खाराता थाहातावा |''
\v 15 पतरस दोअ्हि,''आन्या ना द्याङगेलाइहेङ दोअ्का काथाको ब्याख्या केलाइहेङ पा:पि |''
\v 16 येसु:हि;हि,''हाइ नेलाइहेङ बुङ या काथा बुझिलि इस्तुङ गारो जेङका हि ?
\v 17 नेलाइ या मागिसुखेना कि मुइसो चाका आमेने हामुता थुकाखे | कालाउ न्हुसो जिउसो जेदोङ आमेने बाहार हानिखे | इङको काम मालागिका जेङखे |
\v 18 नुइ पाहासो उल्लिका जेदोइबुङ उत्पना हिद्यता हिखे,कालाउ इङको दोङ द्याङहेङ असुद् बनाइखे |
\v 19 हाइपालि दोनु हिद्यता इसिका मारेम्का काथागेलाइ लोखे | मारेम्का बिचार,सेका,कासिबिरि,उलुगिल्का,खुअ्का,केरा चाका,धाताइका,कालाउ बोमिको मारेम्का काथा दोगिल्का उल्लिखे |
\v 20 इदोङ काथागेलाइको द्याङहेङ असुद् बनाइखे | बुरु खुर माझासिङ चालाउबुङ द्याङहेङ असुद् माबानाइखे |
\v 21 येसु:इङको थामे लाअ्तेङ कालाउ टायर रो सिदोनको थामेभारिहानिहि |
\v 22 इङको थामेको एलोङ कनानि बेबाल येसु:कोता लोहि | कालाउ वा खारकाताङ दोअ्हि,''परमप्रभु,दाउदको चान,का हुता द्यापा | काङकोचामिन्दि माएल्का मनहोइ धेल्का हि,वासिहेङ भुत सताइका हि | कालाउ वा एकदम पिडा जेङका हि |''
\v 23 कालाउबुङ इङको बेबालहेङ जोबाफ पिलि येसु:बुङ मादोअ्हि | कालाउ येसु:कोचात्यागेलाइ वा कोता लोतेङ सेउपालि तेङहि,''नेउ या बेबालहेङ दिङगिल्पि,या केलाइको लेसारा पिताइतेङ र् काइतेङ हि |''
\v 24 येसु:दोअ्हि,''इस्राएलता रेम्का भेडाको भाअ्सिङ  खिनिङ हानिलि दोअ्तेङ परमेस्वर कासिहेङ दिङगिल्हि |''
\v 25 येसु:कोता इङको बेबाल आरूङ लोहि | कालाउ येसु:कोआगाता पोम्भेलेतेङ वा दोअ्हि,''प्रभु,कासिहेङ साहायता पा |''
\v 26 येसु:जोबाफ पिहि,जामालाइको तोले खियाहेङ पिलि रेम्का जेनाङ रो ?''
\v 27 इङको बेबालदोहि,''प्रभु,खिया गेलाइबुङ ताइको माझनको टेबुल सो लेता हुल्का तोलेको पोङ्न्हाका चाखे |''
\v 28 कालाउ इन्ता सो येसु:दोअ्हि,''एइ बेबाल | नाङकोता बारका खान्धुरि हि | ना हाइ भोखेना का इङकोङ पापियाङका |''कालाउ वाको चामिन्दि एल्सालाउ दोङ एल्हि |
\v 29 कालाउ येसु:न्हुसो इन्को,थामे लातेङ गालिल समुन्द्रको काम्भेता हानेहि | कालाउ येसु:तिकारता ताङतेङ इन्ताङ योम्हि |
\v 30 इस्तु,द्याङगेलाइ येसु:कोता लोहि | इन्को द्याङगेलाइ इस्तुङ मिसा लोतेङ मासाधेकालाइहेङ चुम्तेङ लोहि,कालाउ येसु:कोआगाता तापिहि | लेङग्रा,कान्हा,लाटा,कालाउ बैइरा जेरसो चुम्तेङ चुमाका हिघाहि | येसु:इङको झाराङहेङ एल्पापि हि |
\v 31 लाटागेलाइ धुइलि दोअ्का जेङहि | मासाधेकालाइ बल्याहि | तेलि मादोकालाइ आरूङ तेलि दोअ्का जेङहि | कालाउ कान्हागेलाइ आरूङ तिङलि दोअ्का जेङहि | इसिका भाङभाङका तिङतेङ इङको द्याङगेलाइ भरबुसाइहि लाम्फा इसिका हेलाबुङ तिङका माहिघा दोतेङ इस्राएलको परमेस्वरहेङ धन्यवाद पिहि |
\v 32 येसु:ताइ चात्यागेलाइ हेङ काइतेङ दोअ्हि,एदोइ द्याङगेलाइहेङ तितेङ कासिहेङ दाया जेङका हि | एला इम्बालाइ कादोफा सुमदिन सोङ हि,कालाउ इम्बालाइ दोअ्फा  चाका आम्का हाइदोङ मान्ठु | का ओबालाइ हेङ म्हितुपाङ मादिङ गिल्लाङ का | साअ् हानिका दामाता ओबालाइ झाका लोङलि दा्वा | ''
\v 33 चात्यागेलाइ येसु:हेङ हि:हि,एदोइ द्याङगेलाइहेङ चापालि एदोइ झोको उम केलाइ हेतासो हेतासो निङलि दोअ्लि ? केलाइ सहरसो हेन्जा दुरे निन्हाहि |''
\v 34 येसु:जोबाफ पिहि,''नेलाइ दोअ्फा हेलोङ तोले हि ? ''चात्यागेलाइ जोबाफ पिहि,''केलाइ दोअ्फा न्हिलोङ तोले कालाउ म्हुम्हुइका हाया हि |''
\v 35 येसु:झाराङहेङ जाभारता योम्लि दोअ्हि |
\v 36 येसु:न्हिलोङ तोले कालाउ हाया खुरता चुम्तेङ उमको भाअ्सिङ परमेस्वरहेङ धन्यबाद पिहि | कालाउ वा इङको तोले पोङतेङ  चात्यागेलाइहेङ पिहि | ओबालाइ द्याङगेलाइहेङ बाराइहि |
\v 37 गोताङ द्याङगेलाइ चाहि,कालाउ घाइहि | कालाउ चात्यागेलाइ दाङका तोलेको टुक्रा गेलाइ जोम्पाहि इङको न्हि दाल्हि पोङपाहि |
\v 38 इनता आतुइसा दोअ्लाउबुङ द्या हाजार द्याङगेलाइ हिघाहि | इङकोता बेबाल रो जामालगेलाइ बुङ हिघाहि |
\v 39 जेलाउ इम्बालाइचाहि,येसु:इम्बालाइहेङ ताताइ मिको साअ्भारि दिङगिल्हि | कालाउ वा एलोङ नाउता धोल्तेङ मग्दानको थामेभारि  हानेहि |
\c 16
\v 1 फारिसिगेलाइ कालाउ सदुकिगेलाइ येसु:कोता लोहि | ओबालाइ येसु:हेङ जाचिलि खाङघाखे | कालाउ ओबालाइ येसु:हेङ परमेस्वरसो लोका हि दोअ्का प्रमानको भाअ्सिङ लिला तिङपालि | दोम्चाका पाहि |
\v 2 येसु:दोअ्हि,''जेलाउ नेलाइ बेला दुब्लि तोम्का तिङ सुवाना,कालाउ दोसुवाना,बादेल इ:का हि,दिन रेम्काङ जेनाङ |''
\v 3 कालाउ र् हिमा नेलाइ दोसुवाना | बादेल दाकिलकिल्का हि,कालाउ इ:का हि,नानि दुमभेर्मा लोवाङ | इदोइ दिनको सकेतगेलाइ | जेलाउ नेलाइ बादेल खान्तेङ इङको सकेत बुझिसुखेना,एलाङ हाइ जेन्धोङखे इङको नेलाइ बुझिलि गोइखे | एदोइ सकेत या,कालाउ एदोइ सकेतगेलाइको माने नेलाइ मागि सुखेना |
\v 4 मारेम्का काथा दोअ्का कालाउ पापि द्याङगेलाइ चिनाको भाअ्सिङ लिला भोखे | ओबालाइहेङ योनाको चिना खिनिङ कालाउ वा इन्तासो भेनेङ थामे हानिलिको भाअ्सिङ इङको थामे ला:हि |
\v 5 येसु:कालाउ वाको चात्यागेलाइ गालिल समुन्द्रको ओदोइपाइ हानेहि |चात्यागेलाइ ताइदोफा तोले चुम्पुलि निल्हि |
\v 6 येसु:ओबालाइहेङ दोअ्हि,''ताइमिहेङ बान्चिवासु |फारिसिगेलाइ कालाउ सादुकि गेलाइको साउरि चालसो ताइमिहेङ जोगाइसु |
\v 7 चात्यागेलाइ इङको काथाको बारेता काथा दोअ्लि तेङहि | कालाउ चात्यागेलाइ दोअ्हि,केलाइ ताइमि दोअ्फा तोले चुमाका मान्ठुनाङ येसु:इसिका दोअ्हि दोअ्तेङ ताताइमिता काथापालि तेङहि |
\v 8 येसु:चात्यागेलाइको एदोइ काथा गितेङ | कालाउ वा ओबालाइहेङ दोअ्हि |''हाइपालि तोलेको बिसोयता नेलाइ काथा पातेङ हिसुखेना ? नेलाइदोअ्फा आतुइसा खिनिङ खान्धुरि हि |
\v 9 नेलाइ हाइपालि एलाउबुङ मागिसुखेना ? माबुझिसुखेना ? नालोङ तोले ना हाजार द्याङगेलाइहेङ चापाघा न्हुसो नेलाइ हेथे दाल्हो ल्होपाका हिघासुना नेलाइहेङ फोम मान्ठु ?
\v 10 कालाउ एसादोङ द्या हाजार द्याङगेलाइ न्हितोङ तोले चाका काथा कालाउ, हेथे दाल्हो नेलाइ जोम्पासुना,नेलाइहेङ थाहा मान्ठु ?
\v 11 का नेलाइहेङ तोलेको बिसोयता दोअ्का माको दोअ्तेङ नेलाइ हाइपालि माबुझिसुखेना ? का नेलाइहेङ फारिसिगेलाइ कालाउ सादुकिगेलाइको साउरिसो थिसु दोअ्खा |''
\v 12 कालाउ ओबालाइ बुझिहि,वा तोलेको साउरि सो माको,फारिसिगेलाइ कालाउ सादुकिगेलाइ को धिरपाकासो नेलाइ थिसु |
\v 13 जेलाउ येसु:सिजरिया फिलिप्पिको थामेता थुकाहि | वा ताइको चात्यागेलाइ हि:हि,का द्याङको चान | द्याङगेलाइ कासिहेङ हासुको दोअ्खे ?''
\v 14 चात्यागेलाइ जोबाफ पिहि,आधिमि नासिहेङ बप्तिस्मा पिका युहन्ना:दोअ्खे | आधिमि नासिहेङ एलिया दोअ्खे | कालाउ आधिमि नासिहेङ यर्मिया कालाउ हिदोइबुङ अगमबक्तागेलाइसो एमि दोअ्खे |
\v 15 कालाउ येसु:ताइको चात्यागेलाइहेङ दोअ्हि,''नेलाइ चाहि का हासु दोतेङ दोसुखेना कुनु ?''
\v 16 सिमोन,पतरस जोबाफ पिहि,ना चाहि ख्रिस्त हिना |''हुसि हिका परमेस्वरको चान |''
\v 17 येसु:दोअ्हि ''ना धन्यकोहिना,ओइ योनाको चान सिमोन | हिदोइबुङ द्याङ कालाउ जाति नासिहेङ एदोइ धिरपाका माको | स्वर्गता हिका काङको आबा नासिहेङ तिङ पापिका हि |
\v 18 एसाङ का द्वाङका,ना पतरस हिना | कालाउ का काङको मन्डलि एदोइ उन्थुइ हुता बानायाङका | काङको मण्डलिहेङ राम्पालि दोअ्पाका सेक  सरबुगेलाइ हाइदोङ पालि मादोवा |
\v 19 का स्वर्गको ताल्चा नेलाइहेङ प्याङका | जेलाउ नेलाइ एदोइ पृथ्विता न्यायको भाअ्सिङ धुइसुवाना कालाउ इन्को न्याय परमेस्वरको न्याय जेनावा | जेलाउ ना इन्को पृथ्विता हासुहेङ बुङ माफ प्याना कालाउ इन्को माफ परमेस्वरको माफ जेनावा |''
\v 20 कालाउ एन्सालाउ येसु:ताइ चात्यागेलाइहेङ दोअ्हि,हासुहेङबुङ मादोअ्सु इता ख्रिस्त हि दोतेङ थिपाहि |
\v 21 एन्सालाउ सोङ एसा येसु:ताइ चात्यागेलाइका यरुसलेम हानिलि गोइका हिघा दोतेङ प्रस्त पापिहि | कालाउ यहु:दिगेलाइको धर्मगुरु,कालाउ मुख्य धामिगेलाइ कालाउ ब्यबस्थाका सास्तरिगेलाइ वासिङ हेन्साङ दानायावा | येसु:ताइ चात्यागेलाइ दोअ्हि कि वासिहेङ से:लिदोङ गोयाङ | कालाउ सुमनिको दिनता सिकासो सुन्हुतेङ ल्होका वा |
\v 22 येसु:हेङ एक्लाङ एपाहा चुम्पुतेङ पतरस हाइपाका,मापाका गोताङ जोखानापालि तेङहि,''परमेस्वर नासिहेङ इसिका काथासो बान्चिपावा,एइ परमप्रभु ना हुता इसिका काथागेलाइ माल्वाङ |''
\v 23 कालाउ येसु:पतरस भारि घुरितेङ दोअ्हि,ना कासो दुरे हाने,मासान!काङको पकस्यता मान्थुना | परमेस्वर सोचेका भाइपा ना मासोचिखेना | ना द्याङगेलाइ सोचेका भाइका खिनिङ |
\v 24 कालाउ येसु:ताइ चात्यागेलाइ दोअ्हि,हासुबुङ कासिहेङ पिताइलि खाङनु वा ताइमिहेङ गोइका आमेनेगेलाइ सो इन्कार पालि गोयावा | कालाउ वासिहेङ पिका क्रुस फातेङ कासिहेङ लेसारा पिताइलि वा गोयावा |
\v 25 जाइ ताइ | जिउहेङ बान्चिपालि खाङखे वा इङको मो:पावा,कालाउ जाइ काङको भाअ्सिङ जिउ मो पाखे वा निनावा |
\v 26 हिदोइबुङ द्याङ गोताङ सुमिङदोङ ताइ खुरता पाखे,कालाउबुङ जिउचाहि मो:पानु वासिहेङ हाइ फाइदा हि रो ? ताइको जिउ निङलि हिदोइबुङ द्याङ हाइ पिलि दोअ्खे?
\v 27 ताइ आबाको महिमा दोअ्फाङ द्याङको चान ताइ दुतगेलाइ दोअ्फा ल्वाङ | एन्सालाउ द्याङको चान झाराङहेङ ताइ कामको भाअ्सिङ इनाङ गेलाइ प्यावा |
\v 28 नेलाइहेङ का जातिङको दोअ्खा | आधिमि द्याङ इता जातेङ हि,वा ताइको सिलि खान्तेङ लाम्फाङ द्याङको चानको सारभि लोका तिनावा |''
\c 17
\v 1 कालाउ येसु:तुनि न्हुसो ताइदोअ्फा पतरस,याकु:ब कालाउ युहन्ना हेङ चुम्तेङ एलोङ झाउका लाख भारि चुम्पुहि | इम्बालाइ चाकामान्दा थामेता हिघाहि |
\v 2 इम्बालाइको मिसिया आगाता,येसु:को जिउ भाङगिन्हाहि | कालाउ वाको होङका लोखोन तालि भारपाङ जेका जेङहि |
\v 3 कालाउ इम्बालाइ न्हेमि द्याङ दोअ्फा येसु:नुइ धुइतेङ हिका तिङहि | ओबालाइ मोसा कालाउ एलिया हिघाहि |
\v 4 पतरस येसु:हेङ दोअ्हि,''प्रभु,एदोइ केलाइ एता हिका एल्काङ जेङहि | एदोइ एल्काङ हि,एदि ना मन पानु का एता सुम्लोङ खोपारा धामाङका,एलोङ नाङको भाअ्सिङ,भेनेङ मोसाको भाअ्सिङ कालाउ एलोङ चाहि एलियाको भाअ्सिङ |
\v 5 जेलाउ पतरस काथा पाकानाङ हिघाहि,एन्साउदोङ एक्कासि एलोङ फाइसालामका बादेलहोइ इम्बालाइ हेङ ठुम्ही | बादेललितासो एलोङ गाला उल्हिहि | गाला इसिका हिघाहि,या काङको चान कालाउ का यासिहेङ मायारू पाखा | का वाको दोअ्फा हेन्जाङ लेङचाखा | याको काथा दोअ्का तेरेसु |''
\v 6 चात्यागेलाइ इङको गाला हिङहि | इम्बालाइ मेनाङ थिहि,कालाउ ओबालाइ पोम्भेलेहि |
\v 7 येसु:ताइ चात्यागेलाइ दोअ्फा लोहि | कालाउ ओबालाइहेङ साइहि | कालाउ वा दोअ्हि,''ल्होसु | नेलाइ थिलि मागोइ सुवाना |''
\v 8 चात्यागेलाइ पुलुक्क खाङहि,हासुहेङबुङ मातिङहि | इन्ता येसु:खिनिङ हिघाहि |
\v 9 येसु:कालाउ वाको चात्यागेलाइ लाखसो लेता खुअ्धोइधाखे | वा चात्यागेलाइ हेङ आग्या पिहि,रा ता नेलाइ तिङका इङको घाटाना गेलाइको बारेता द्याङको चान सिका सो सिन्हुतेङ माल्होपा थेकापा हासुहेङ बुङ हाइदोङ मादोसु |कालाउ न्हुसो खिनिङ नेलाइ तिङका काथागेलाइ द्याङगेलाइ हेङ दोअ्सु |''
\v 10 चात्यागेलाइ येसु:हेङ हिअ्हि,''हाइपालि ब्यबस्थाका सास्तिगेलाइ ख्रिस्त लोका खान्तेङ लाम्फा एलिया लोलि गोयाङ दोखे ?''
\v 11 कालाउ येसु:दोहि,''एलिया लोधोदोङ खे दोतेङ ओबालाइ थिकौङ दोअ्का हि | कालाउ या जातिङभारि ना एलिया दोङ ल्वाङ कालाउ गोताङ काथाको थिकसो ब्यबस्थापाङ |
\v 12 का नेलाइहेङ दोअ्खा,एलिया लाम्फाङ लोलिदोअ्होइ,कालाउबुङ इम्बालाइ वासिहेङ मानाल्खे | वासिहेङ ओबालाइ जेदोङपालि खाङधाखे एन्साङ पाहि | एन्साङ द्याङको चानहेङ बुङ ओबालाइको खुरसो दान्हाइ निन्चावा |''
\v 13 कालाउ खिनिङ चात्यागेलाइ इम्बालाइहेङ बपतिस्मा पिका युहन्ना:को बिसोयता दोअ्का रैइसो दोअ्तेङ बुझिहि |
\v 14 येसु:कालाउ वाको चात्यागेलाइ आरूङ द्याङगेलाइ हिका थामेता हानिहि | एलोङ द्याङ येसु:को आगाता हानितेङ तुघुरहि |
\v 15 इङको द्याङदोअ्हि,''परमप्रभु,काङको चानहेङ दायापापि | वासिहेङ झाका लोङका बेथा खोअ्का हि | एदोइ बेथासो वा साताइन्हाका हि | काङको चान धुरिधुरि मेता कालाउ चि:ता लोङखे |
\v 16 का काङको चानहेङ नाङको चात्यागेलाइकोता चुमाघा, ओबालाइ वासिहेङ एल्पालि मादोअ्हि |''
\v 17 येसु:जोबाफ पिहि,नेलाइदोफा खान्धुरि मान्ठु | नेलाइको जिबनदोङ भ्रष्ट हि | नेलाइदोअ्फा हेलाउ थेकापा का हेलाउ थेकापा ह्याङका ? नेलाइदोअ्फा हेलाउ थेकापा का रामतेङ हिअ्लि ? इङको वाजानहेङ इसो चुमासु |''
\v 18 येसु:इङको वाजान लिता हिका भुतहेङ बाहार उल्लिपिहि दोअ्हि | कालाउ इङको वाजानसो भुत बाहार उल्लिहि,कालाउ एन्साउसोदोङ इङको वाजान एल्हि |
\v 19 कालाउ चात्यागेलाइ एअ् कुन्हाता लोहि | ओबालाइ दोअ्हि,''केलाइ इङको वाजानसो भुत खाअ्पालि गोताङ खालको पानाहि | कालाबुङ केलाइ इङ'को मासानहेङ दिगिल्हि मादोअ्ना हि | हाइपालि केलाइ मासान हेङ खाअ्पालि मादोअ्नाहि ?''
\v 20 येसु:जोबाफ पिहि,''नेलाइ मासान उल्लिपालि मादोअ्सुना,हाइपालि दोनुनेलाइकोता खान्धुरि एकदम आतुइसा हि | का नेलाइहेङ जातिङको दोअ्खा | एदि नेलाइको खान्धुरि पासाइको चालाइ झोका खिनिङ हिलाउबुङ ते इङको हेमा दाङग्राहेङ ( हिमाल,पर्बत) इतासो हाने दोतेङ नेलाइ इङकोहेङ दोअ्लि दोसुधाना | ''कालाउ इङको इन्तासो हानिधावा | नेलाइको भाअ्सिङ या गोताङ काथा सम्भब हिघाहि |
\v 21 कालाउ बुङ इसिका भारका दोमचाकालाउ चाहि भुत कालाउ उपबाससो बुङ माउलियावा |''
\v 22 कालाउ न्हुसो,चात्यागेलाइ गालिलता जोम्हि | येसु:इम्बालाइहेङ दोअ्हि,द्याङको चानहेङ द्याङगेलाइको काबुता तातावा |
\v 23 इङको द्याङगेलाइ द्याङको चानहेङ सेअ्तावा,कालाउबुङ द्याङको चान सुम्निता सिन्हुतेङ ल्होकावा | ''येसु:हेङ सेअ्ताङ  दोअ्का हिङतेङ  चात्यागेलाइको हेन्जा मन तुहि |
\v 24 येसु:चात्यागेलाइ चुम्पुतेङ कर्फनहुमता आधिमि द्याङ पतरसकोता लोहि | एदोइ द्याङगेलाइ न्हे पल्ति पोत ल्होपापाकालाइ हिघाहि | ओबालाइ पतरसहेङ हिअ्हि,''हाइ नेलाइको गुरु न्हे पल्ति पोत तिरेखे ?''
\v 25 पतरस जोबाफ पिहि,''एइ येसु:इङको पोत गेलाइ तिरेखे |''कालाउ पतरस  येसु:हिका साअ्ता हानिहि | पतरस धुइलि खाङलाउ लाम्फाङ,येसु:दोअ्हि,''एदोइ सुमिङ ता राजा द्याङगेलाइ पाहासो खालखालको किसिमको पोतगेलाइ निङखे | कालाउ पोत तिरिका द्याङगेलाइ चाहि हासु ? हाइ इम्बालाइ राजाको साअ्को द्याङगेलाइ ? या त इङको भेनेङ  द्याङगेलाइ ? भासिहेङ ना हाइ द्वाना ?''
\v 26 पतरस जोबाफ पिहि,भेनेङ द्याङगेलाइ पोत तिरेखे | येसु:दोअ्हि ''एन्सा पानु राजाको ताइको जाहान पोत तिरिलि मागोइखे |
\v 27 केलाइ एदोइ पोत ल्होपाकालाइ हेङ चेर माताङपाप्याङ इङको भाअ्सिङ पोत बुझाइसु | पोखारिता हानेसु कालाउ हाया बन्चिता रि्मसु | ना लाम्फा रि्मका हाया चुमा,वाको नुइ आ:कालाउ एलोङ चान्दिको सिक्का निनावा | इङको सिक्का पोत ल्होपाकालाइहेङ पिसु | इन्तासो नाङको रो काङको पोत तिरिन्हावा कालाउ द्वा |''
\c 18
\v 1 एन्सालाउदोङ चात्यागेला येसु:दोअ्फा लोतेङ कालाउ हिअ्हि,''स्वर्गको सारभिता झाराङ खान्तेङ बार् का माहान हासु वाला ?''
\v 2 येसु:एलोङ म्हुइका  जाम्बालहेङ ताइ दोअ्फा काइहि | कालाउ चात्यागेलाइको  आगाता इङको जाम्बालहेङ जापाहि |
\v 3 कालाउ दोअ्हि,''का नेलाइहेङ जातिङको दोखा | एदि नेलाइ आतुइका जाम्बालगेलाइ  भाइपा माफेरिसुना पानु नेलाइ हेलाउबुङ स्वर्गको सारभिता दुल्लि मादोअ्सुवाना |
\v 4 ताइमिहेङ एदोइ आतुइका जाम्बालाइहेङ ताइमिङ भाइपाङ नम्र बनाइलि दोअ्खे वा दोङ स्वर्गको सारभिता माहान जेनावा |
\v 5 'जेदोङ द्याङगेलाइ एदोइ म्हुइका जाम्बालाइहेङ काङको मिता ग्रहन पानु,वा कासिहेङ बुङ ग्रहन पाका ह्यावा |
\v 6 एदि एलोङ म्हुइका जाम्बाल काङको हुता खाङधुरि पानु | कालाउ हासुबुङ इङको म्हुइका जाम्बालहेङ पाप पालि लगाइहे पानु,इङको द्याङको भाअ्सिङ  मेनाङ मारेम्का जेनावा | वाको भाअ्सिङ ते निर् घाता एलोङ बारका जातो तोइपितेङ वासिहेङदोङ वाङखाराका समुन्द्रता ह्वालि रेम्काङ  जेनाङ |
\v 7 जेदोङ कारनसो द्याङगेलाइ पाप पापाखे या सुमिङता का इङको द्याङगेलाइको भासिङ दु:ख जेङखा | इसिका घाटाना जेङलि गोयाङ | कालाउ इसिका काम पाकालाइहेङ हेलाउ बुङ रेम्का माजेनावा |
\v 8 एदि नाङको खुर,खोकोइ नासिहेङ पाप पालि लागाइनु इङको पाल्तेङ थाइगिल्पि | न्हेनोङ खुर कालाउ न्हेनोङ हेलाबुङ मासिका अनन्तको नरकको मेता थाइगिल्लि खान्तेङ बुरु लुला कालाउ लेङग्रा जेन्तेङ हिलि नाङको भासिङ रेम्का जेनावा |
\v 10 ''होसियार हिसु | नेलाइ एदोइ म्हुकाइसो एअ्मिहेङबुङ हेला मापासु | हाइपालि दोनुका नेलाइहेङ दोअ्का,एदोइ जाम्बालगेलाइको स्वर्गता दुत गेलाइ हि | कालाउ इम्बालाइ नाङको आबाको दर्सन दिनाङ पातेङ ह्यावा |
\v 11 हाइपालि पानु परमेस्वरको चान राम्कालाइ हेङ बान्चिपालि लोका हि |
\v 12 ''नेलाइ हाइ बिचार पासुखेना ? एहि हिदोइ बुङ द्याङको ना कुरि भेडा मेसा हि, कालाउ हिदोइबुङ एलोङ राम्नु,आरूङ भेनेङ द्याकुरि ते क्वाहा भेडा मेसाहेङ तिकारता तोतेङ कालाउ वा राम्का भेडा मेसाहेङ भोलि मान्हावारो ? हाइ या ठिक माकोरो ?
\v 13 जेलाउ वा राम्का भेडा मेसाहेङ निङहे पानु,जातिङको का नेलाइहेङ दोअ्खा | इङको द्याकुरि ते क्वाहा भेडा मेसा खान्तेङ वा इङको एलोङको भासिङ वा हेन्जा लेङचावा |
\v 14 एसाङ दोङ स्वर्गता हिका नेलाइको आबाको इसिका इच्छा हि,कि एदोइ आतुइका जामालगेलाइसो एअ्मि बुङ मारामाको |
\v 15 ''जेलाउ नाङको ओने कालाउ बेजान ओने नाङको बिरूद्ता अपराध पानु जेलाउ वा एअ् कुन्हाता ह्यावा ना वाकोता हाने | कालाउ वा हाइ गल्ति पाका हि वासिहेङ सम्झाइ | एदि वा नाङको काथा हिङपिहि पानु,नाङको ओने नाङको  जेनावा |
\v 16 एदि वा हिङलि माकिपिनु,ताइ दोफा आरुभेनेङ सानाइति एअ्मि न्हेमिहेङ चुम्तेङ हाने कालाउ न्हेमि सो सुमि गवाहिसो गोताङ काथागेलाइ पक्का जेनाको |
\v 17 एदि वा नेलाइको काथाबुङ हिङलि  माकिनु,वासिहेङ मण्डलिको आगाता चुमासु | मण्डलिको द्याङगेलाइ दोअ्काबुङ मासानु वासिहेङ परमेस्वरता खान्धुरि मापाका कालाउ पोत ल्होपाका  भाइपाङ ब्याभाहार पासु |
\v 18 ''जातिङको,का नेलाइहेङ दोअ्खा,नेलाइ पृथ्विता जेदोङ धेउस्वाना, इङको स्वर्गता धेउनावा | कालाउ नेलाइ पृथ्विता जेदोङ खाङस्वाना इङको स्वर्गता खाङप्यावा |
\v 19 ''का नेलाइहेङ दोअ्खा,''एदोइ पृथ्विता हिदोइबुङ कथाकोबारेता नेलाइसो न्हेमि मिलितेङ सहमति जेङसुवाना पानु कालाउ इङको भासिङ दोमचाकाइनु | कालाउ नेलाइ हिदोइ आमेनेको भासिङ दोम चाकाइसुवाना इङको काङको स्वर्गिय आबासो निङसुवाना |
\v 20 इङको जातिङको,हाइपालि दोनु न्हेमि वा सुमिका दोफा खान्धुरि पातेङ जोम्हे पानि,का नेलाइको इन्ता नेलाइको दोफा ह्याङका |''
\v 21 जेलाउ पतरस येसु:कोता लोतेङ हिअ्हि,''प्रभु काङको ओने काङको बिरोधता घुरि घुरि गल्ति पाखे,का हेअ् पल्ट थेकापा वासिहेङ माफ पिली? हाइ न्हि पल्ट थेकापा ?
\v 22 येसु:जोबाफ पिहि,''का नेलाइ झाराङहेङ दोअ्खा,एदि वा गल्ति पातेङ हिअ्लाबुङ ना न्हि गुना सुमकुरि ते पटक छमा पिलि गोइखे |''
\v 23 ''इङको भासिङ स्वर्गको सारभि एलोङ राजा भाइका हि,ज्याइदोङ ताइको नोकर गेलाइसो हिसाब मिलिपालि निश्चय पाहि,
\v 24 राजा हिसाब मिलिपालि तेङ हि | वाको एलोङ नोकर ते हाजार चांदिको सिक्काको रिनि हिघाहि |
\v 25 इङको नोकर रिन तिरिलि मादोका जेङहि | कालाउ राजा वासिहेङ दोअ्हि,नाङको बे,कालाउ चान चामिन्दि कालाउ ना दोफा हिका गोताङ आनेमाने पितेङ रिन चुक्ता पालि आदेस पिहि |
\v 26 कालाउ इङको चाकारिया माझनको खोकोइ तुघुरतेङ चाहि कालाउ बिन्ति पाहि,''काङको भासिङ आतुइसा र् हुम्पि | कालाउ कासिहेङ लागेका जेथे रिन हि का तिरियाङका |
\v 27 इङको काथा हिङतेङ राजाहेङ चाकारिया हुता द्या जेङहि | कालाउ वा वासिहेङ रिन तिरिलि मागोयाङ दोअ्हि कालाउ वासिहेङ रिन मुक्त जेन्तेङ हानिलि पिहि |
\v 28 ''न्हुसो,इङको नोकर भेनेङ चाकरियाहेङ दुसुहि,ज्याइदोङ वाकोसो एसाइ चांदिको सिक्का रिन र् हुका हिघाहि | वाको निरघा एरितेङ दोअ्हि,''नाङको रिन एलाउदोङ तिरिलि दोपा |''
\v 29 कालाउ इङको नोकर तिरु थोतेङ बिन्ति पालि तेङहि,''कासिहेङ हाया पा का नाङको गोताङ रिन चुक्ता पाउका |''
\v 30 ''इङको लाम्फाको चाकारिया र् म्हिलि मादोहि | वा भेनेङ चाकरियाको  बिरुद्ता उजिरि ह्वाहि कालाउ वासिहेङ जेल्ता चुम्पु पिहि | रिन तिरिलि मादोपा भरि वा जेल्ता हिलि गोइहि |''
\v 31 आरू भेनेङ चाकरियागेलाइ इङको घटना तिङहि | इम्बालाइ दु:खि जेङहि,कालाउ इम्बालाइ ताइको माझनहेङ इङको गोताङ घटनाको बिसोयता हिम्पा पि हि |
\v 32 ''जेलाउ माझन चाकरियाहेङ काइहि कालाउ वासिहेङ दोअ्हि,'ए नाते दुस्त चाकरिया | ना काङकोसो हेन्जा रिन चुम्पुका हिघाखे ना | ना का दोफा बिन्ति पाना कालाउ का नासिहेङ माफ पापिघा | ना चाहि नाङको रिनिहेङ दाया तिङपालि मादोना |
\v 33 का नासिहेङ दाया पाका भाइपाङ नाबुङ वासिहेङ दायालि गोइका माकरो ?
\v 34 माझन मारफाङ चेर ताङपाहि कालाउ दण्डको पिलिको भासिङ इङको चाकरियाहेङ झयालखानाता हवा पिहि | गोताङ रिन मातिरिपा भरि वा जेलतादोङ हिलि गोइहि |
\v 35 ''राजा बुङ स्वर्गता हिका काङको आबा हाइ पाखे इङकोङ पाहि | एदि नेलाइ झाराङ ताइको दादा ओनेगेलाइहेङ ताइको हृद्यसो माफ मापाना पानु,काङको स्वर्गको आबा बुङ नासिहेङ माफ माप्यावा |''
\c 19
\v 1 एदोइ गोताङ काथागेलाइ हिङपालि दोतेङ येसु:गालिल लाअ्तेङ  हानिहि | कालाउ यर्दन झोराको ओदोइ पारको भेरपाङ हिका यहुदिया थामेभारि वा थुकाहि |
\v 2 हेन्जा द्याङगेलाइ येसु:दोफा लोहि | येसु:मासाधेका गेलाइ एल्पा पिहि |
\v 3 आधे फारिसिगेलाइ येसु:कोता वाको जाच पालि लोहि | ओबालाइ येसु:हेङ हिअ्हि,''हाइ हिदोइबुङ निउता हासुबुङ ताइको बे हेङ  लाअ्लि दोखे ?''ओबालाइ येसु:गलत काथा दोअ्का भोधाखे |
\v 4 येसु:जोबाफ पिहि,''हाइ नेलाइ धर्मसास्त्रता पोन्हेका मान्थुसुना ? जेलाउ परमेस्वर मुमिङ (जगत,संसार)हेङ सिरजाइ हि, ''वा वाजन कालाउ बेजान बानाइहि |
\v 5 कालाउ परमेस्वर दोअ्हि,ओदोङ भासिङ द्याङ ताइको आबा आमाइहेङ लातेङ ताइ बे दोफा मिलितेङ हिअ्खे | एसाङ एदोइ न्हेमि द्याङ एलोङ जेनावा |
\v 6 एला इङको न्हेमि माको,बुरु एलोङदोङ जिउ जेनावा | ओदोङ भासिङ परमेस्वर ज्याइहेङ एदोफाङ तेपाका हि | वासिहेङ हासुबुङ  द्याङगेलाइ मालापाको |
\v 7 इम्बालाइ येसु:हेङ दोअ्हि,''मोसा हाइपालि बिहुको खाति पोका कालाउ लाअ्का पतर पितेङ बे हेङ लाअ्पिका आग्या पिहि ?
\v 8 येसु:इम्बालाहेङ दोअ्हि,''नेलाइ को हृद्य ठाङका हिनाङ,मोसा बे हेङ लाअ्का अनुमति नेलाइहेङ पिकाहि | कालाउ लाम्फासो चाहि इसिका मान्थुघाखे |
\v 9 का नेलाइहेङ दोअ्खा, ज्याइ कुसुमि बाहेकासो ताइ बेहेङ लोअ्तेङ आरूङ भेनेङ दोफा बिहु पाखे,वा कुसुमि पाखे | कालाउ ज्याइ दोङ लाअ्पिका बेबालहेङ बिहु पाखे,वाबुङ कुसुमि पावा |''
\v 10 चात्यागेलाइ वासिहेङ दोअ्हि ''के''कालाउ ''बे''को एसाङदोङ जेङतेङ हिनु ते,बिहु मापासिङ हिलि रेम्का जेनावा |''
\v 11 येसु:ओबालाइहेङ जोबाफ पिहि,''गोताङ द्याङगेलाइ या बचन ग्रहन पालि मादोखे,इम्बालाइ खिनिङ पालि दावा ज्याइहेङ एदोइ पिका हि |
\v 12 हाइपालिदोनु आधिमिको जोलोमदोङ नपुसक हिअ्खे | आधिमि चाहि द्याङगेलाइदोङ बानाइका नपुसक हिअ्खे | कालाउ आरूङ आधिमि चाहि ताइ ताइमिदोङ स्वर्गको सारभिको भासिङ नपुसक बानाइखे | ज्याइदोङ एदोइ ग्रहन पालि दोखे,वा इङको ग्रहन पाको |''
\v 13 जामालगेलाइ हेङ येसु:खुर चातेङ दोमचाकाइ प्याको दोतेङ द्याङगेलाइ आतुइकालाइ हेङ वाकोता चुमाहि | चात्यागेलाइ चाहि इङको द्याङगेलाइ चेरहि |
\v 14 कालाउ येसु:दोअ्हि,''जामालगेलाइहेङ का दोफा लोलि पिसु | ओबालाइ हेङ माखोराइसु | हाइपालि दोनु स्वर्गको सारभि चाहि एदोङ इसकाङगेलाइ कोदोङ |''
\v 15 कालाउ जामालगेलाइको हुता खुर तातेङ वा इन्तासो हानिहि |
\v 16 एअ्मि द्याङ येसु:कोता लोतेङ दोअ्हि,''हे गुरु,का हेलाबुङ मासिका जिबन निङलिको भासिङ(अनन्त जिबन) हाइ रेम्का काम गोइखे ?
\v 17 येसु:वासिहेङ दोअ्हि,रेम्का हाइ इङको को बिसोयता ना कासिहेङ हाइपालि हिअ्खेना ? रेम्का ते एलोङ खिनिङ हि | एदि ना जिबनता दुल्लि खाङना पानु,आग्यागेलाइ पालन पासु |''
\v 18 वा येसु:हेङ दोअ्हि ''हिदोइ चाहि कुनु ?''येसु:वासिहेङ दोहि ''ना मासे,ना कासिबिरि मापा,ना माखु,ना धाताइका गवाहि मापि |
\v 19 ताइको आबा आमाइको आदार पासु,कालाउ ताइको देरागेलाइ ताइमिङ भाइपाङ प्रेम पासु |''
\v 20 इङको धाना वाजान येसु:हेङ दोअ्हि,''इदोइ गोताङ ते का पालन पाका हिका | एलाको दोफा हाइ कमि हिरो ?''
\v 21 येसु:वासिहेङ दोअ्हि,''ना सिद् हिलि खाङनु,हानितेङ नाङको दोफा हिका गोताङ आनेमाने पितेङ गरिबगेलाइहेङ पि,कालाउ स्वर्गको धन निनावा,कालाउ लोतेङ काङको  न्हुलोउ |''
\v 22 जेलाउ इङको धाना वाजान द्याङ इङको काथा हिङहि,वा हेन्जा दु:खि जेन्तेङ हानेहि | हाइपालि दोनु वाको इस्तुङ धनसम्पति गेलाइ हिघाहि |
\v 23 कालाउ येसु:ताइको चात्यागेलाइ दोअ्हि,''जातिङको,का नेलाइहेङ दोअ्खा,स्वर्गको सारभिता धनि द्याङगेलाइ दुल्लि गाहो् जेनावा |
\v 24 आरुङ का नेलाइहेङ दोअ्खा,धनि द्याङगेलाइ परमेस्वरको सारभि लिता दुल्लि खान्तेङ बुरु उँटहेङ बिन्दुको फानापाहासो लिता दुल्लि सुकातावा |
\v 25 इङको काथा हिङतेङ चात्यागेलाइ मारफाङ भाङभाङहि कालाउ हिअ्हि,हासु चाहि उदा्र निङलि दावा ?''
\v 26 इम्बालाइहेङ येसु:खान्तेङ दोअ्हि,द्याङगेलाइको भासिङ सम्भब मान्थु,बुरु परमेस्वरको भासिङ गोताङ काथागेलाइको सम्भव हि |''
\v 27 कालाउ पतरस वासिङ दोअ्हि ''हिङपि,केलाइ ते गोताङ थोकगेलाइ लातेङ नाङको दोफा लोका हिनाहि | केलाइ चाहि हाइ निनाङ कुनु ?''
\v 28 येसु:ओबालाइहेङ दोअ्हि,''जातिङको का नेलाइहेङ दोअ्खा,नेलाइ हासुबुङ काङको दोफा लोकाहिसुना,नेलाइ नावा सिरजाइका | जेलाउ द्याङको चान ताइको महिमाको सिहासनता योमावा,जेलाउ नेलाइबुङ तेन्हे कुलहुता हिसुवाना,कालाउ इस्राएलको तेन्हे कुल हुता इन्साफ पासुवाना |
\v 29 हिदोइबुङ द्याङ ज्याइ काङको मिङको भासिङ सा,दादा-ओने कालाउ बाइ-बेजान ओने,कालाउ आबा-आमाइ कालाउ चान-चामिन्दि कालाउ मिलिङ लाअ्का हि,वा साइ गुना निनावा,कालाउ हेलाउबुङ मासिका जिबनको खाबरा निनावा |
\v 30 हेन्जा जसो ज्याइ लाम्फा हि न्हुसो जेनावा,कालाउ न्हुसो जेङका गेलाइ चाहि लाम्फा जेनावा |''
\c 20
\v 1 ''स्वर्गको सारभि मिलिङको एलोङ माझन भाइका हि,ज्याइदोङ र् हिमाङ ताइको दाखबारिता खेतालागेलाइ ताका पितेङ काम लगाइलि बाहार उल्लिहि |
\v 2 खेतालागेलाइ दोफा ए दिनको निङका ज्याला इदोइ झोको दोतेङ वा ओबालाइहेङ ताइको दाखबारिता दिङ गिल्हि |
\v 3 ''जेलाउ वा क्वा बजेको पहर बाहार उल्लिहि,वा आरूगेलाइहेङ हातेता मेनाङ जागिल्का तिङहि,
\v 4 कालाउ वा इम्बालाइहेङ दोअ्हि,नेलाइबुङ दाखबारिता हानेसु,कालाउ नेलाइहेङ जेदोङ थिक हि का नेलाइहेङ प्याङका |''
\v 5 कालाउ इम्बालाइ इन्ता हानेहि | आरूङ वा तेन्हे बजेको पहर कालाउ सुम बजेको पहर बाहार उल्लितेङ एनसाङ पाहि |
\v 6 वा ना बजेको पहर बाहर उल्लिहि आरूङ भेनाङगेलाइहेङ मेनाङ जा गिल्तेङ हिका निङहि,कालाउ ओबालाइहेङ दोअ्हि | 'नेलाइ हाइपालि इता लिपाङ मेनाङ जातेङ हिसुखेना ?'
\v 7 ''कालाउ ओबालाइ वासिहेङ दोअ्हि,'केलाइहेङ हासुबुङ ज्यालाता काम लागाइका मान्थु | कालाउ वा ओबालाइहेङ दोअ्हि,'नेलाइ बुङ दाखबारिता हानेसु |
\v 8 ''जेलाउ बेल्लाका पहर जेङहि,दाखबारिको माझन ताइको काम पाकालाइहेङ दोअ्हि,खेतालागेलाइ काइतेङ न्हुसो थेकापा लोकागेलाइ कालाउ लाम्फा लोकालाइ थेकापा सो ओबालाइहेङ कामको ज्याला पिसु |'
\v 9 ''ना बजेको पहरता कामता लागेकालाइ लोहि,कालाउ इम्बालाइ झाराङ पुरा दिनको ज्याला निङहि |
\v 10 जेलाउ लाम्फा ज्यालाता लागेकागेलाइ लोहि | कालाउ इम्बालाइ आसा हेन्जादोङ निनाङ दोअ्तेङ बिचार पाहि,कालाउबुङ इम्बालाइ झाराङ ए दिनको ज्याला निङहि |
\v 11 कालाउ ज्याला निङ्लि दोतेङ मिलिङको माझनको बिरुद्ता इम्बालाइ गन-गन पालि तेङहि |
\v 12 ओबालाइ दोअ्लि तेङहि,'इदोइ न्हुसो लोकालाइ ए पहर खिनिङ कामपाहि,कालाउबुङ ना इम्बालाइहेङ केलाइ लिपाङ काम पाका ल्हिका फुका कालाउ चेरराका भेम्का सहिका गेलाइ भाइपाङ बानाइका पाना |
\v 13 ''कालाउ वा ओबालाइ सो एमिहेङ जोबाफ पिहि |''सानाइति का नासिहेङ हाइदोङ अन्याय पाका मान्थुघा | हाइ ना कादोफा पुरा एनिको ज्यालाता काम पालि राजि जेङका माकोरो ?
\v 14 नाङको निङका ज्याला चुम्तेङ हाने | या न्हुसोको हेङबुङ नासिहेङ हेथे पिघा ओदोङ झोकोका प्याङका |
\v 15 काङको दोफा हेथे हि,इङको का ताइमिङदोङ चाहिका जाति पालि माद्वाङका रो ? काङको उदारता ता नाङको मिसिया हाइपालि तुखे ?
\v 16 ''ओदोङ भाअ्सिङ न्हुसोको लाम्फा जेनावा कालाउ लाम्फाको न्हुसो जेनावा |''
\v 17 यरुसेलेमभारि हानिकाताङ पालाउ येसु:ताइको तेन्हे चात्यागेलाइहेङ भन्चापातेङ दामाता ओबालाइहेङ दोअ्हि |
\v 18 ''केलाइ यरुसेलेमभारिहानिनाखे | एला द्याङको चान मुख्यो धामिगेलाइ कालाउ सास्तिगेलाइको खुरता ताअ्पिप्यावा,कालाउ इम्बालाइ वासिहेङ सिकाको दण्ड कालाउ दुसियावा |
\v 19 वासिहेङ खुजलाइयावा,दार्का(बालि) लगाइयावा,कालाउ क्रुस्ता तोइलि दोतेङ ओबालाइ वासिहेङ खान्धुरि मापाका गेलाइको खुरता ताअ्पिप्यावा, कालाउबुङ वा सुम्निता बान्चितेङ  ल्होकावा |''
\v 20 जेलाउ जब्दियाको चानगेलाइको आमाइ ताइको चानगेलाइ हेङ दोफाङ चुमातेङ येसु:आगता तिरहु भोतेङ वाको दोफा बिन्ति पाहि |
\v 21 येसु:वासिहेङ हिअ्हि,''ना हाइ भोखेना ? ''वा,येसु:हेङ दोअ्हि,''आग्या पिसु कालाउ नाङको सारभिता,काङको एदोइ न्हेनोङ चानगेलाइ एमि नाङको दाङपाहा खुरभारि,कालाउ भेनेङ चाहि नाङको केअ्पाहा खुरभारि योम्लि निनाको |''
\v 22 कालाउ येसु:जोबाफ पिहि | नेलाइ हाइ रहेते्ङ  हिसुखेना इङको मागिसुखेना | जेदोङ कचौरा ताका आम्लि खाङका हिघा | हाइ नेलाइ इङको आम्लि दोअ्सुवाना | ओबालाइ दोअ्हि,''द्वाङ |''
\v 23 येसु:दोअ्हि,''काङको कचौरा नेलाइ आम्सुवाना | कालाउबुङ काङको दामापाहा कालाउ केपाहा योमलि पिका काङको खाबारा खुरता मान्थु | एदोइ थामे नेलाइकोदोङ,ज्याइको भाअ्सिङ काङको आबा तियार पालि दोअ्का हि |''
\v 24 एदोइ काथा हिङतेङ तेमि इङको न्हेमि दाइओने दोसा मेनाङ चेरताङपाहि |
\v 25 येसु:ओबालाइहेङ ताइदोफा काइतेङ दोअ्हि | नेलाइहेङ थाहादोङहि,येसु:हेङ मानिङका लाइको सासकगेलाइ नेलाइ दोफा निरङकुस सासन पावा | कालाउ बा -बारकागेलाइ नेलाइ दोफा खाबारा पावा |
\v 26 नेलाइको माझाता इसिका माजेनाङ,कालाउबुङ ज्याइ नेलाइकोता बारका जेङलि मन पाखे |वा चाहि नेलाइको सेवापाका आल्ते जेङलि गोयावा |
\v 27 जेदोङ द्याङ नेलाइसो लाम्फा जेङलि मन पाखे | वा नेलाइको बान्धाइका जेनावा |
\v 28 जेसाङ द्याङको चानबुङ सेवा निङलि माको बुरु सेवा पालि कालाउ हेन्जाङ गेलाइको ताका तिरेतेङ लाअ्पालि कालाउ ताइको जिउ पिलि लोहि |
\v 29 ओबालाइ यरिहोसो हानिकाताङ पालाउ, एलोङ बारका जेर वाको न्हु हानिहि |
\v 30 दामाको आलि भारि योमतेङ हिका न्हेमि कान्हा गेलाइ येसु:इदोइदोङ दामा हानिदोङखे दोअ्का हेङतेङ एसा दोतेङ रहिकाहि, और प्रभु,दाउदको चान,केलाइहेङ  दाया पासु |''
\v 31 इङको जेरगेलाइ ओबालाइहे सिकापा हिसु दोतेङ चेरहि | कालाउबुङ ओबालाइ झन इसिका दोतेङ बलपातेङ र् हिकाइहि | ''और प्रभु,दाउदको चान,केलाइहेङ दाया पासु |''
\v 32 जेलाउ येसु:तक्क जाहि कालाउ ओबालाइहेङ  काइतेङ दोअ्हि,''नेलाइ हाइ भोसुखेना ? का नेलाइहेङको भाअ्सिङ हाइ पापिलि ?''
\v 33 ओबालाइ वासिहेङ दोअ्हि,''ओइ प्रभु,केलाइको मिसियाँ हिअ्पि |''
\v 34 येसु:थिपातेङ ओबालाइको मिसियाँ साइपिहि,कालाउ ओदोङ घुरि ओबालाइ मिसियाँ तिङहि,कालाउ ओबालाइ वाको दोअ्का हानिहि |
\c 21
\v 1 जेलाउ येसु:कालाउ वाको चात्यागेलाइ यरुसलेम भेरपाको जैतुन तिकारको बेथफागेता थुकालि लोहि | कालाउ येसु:न्हेअ्मि चात्यागेलाइ हेङ इसिका दोतेङ दिङ गिल्हि |
\v 2 'नेलाइ भेरपाको देराभारि हानेसु | इन्ता थुकातेसाङ नेलाइ एलोङ गधा कालाउ वाको चान धेउका निङसुवाना | इङकोहेङ खाइतेङ  काङकोता चुमासु |
\v 3 हासुबुङ नेलाइहेङ हाइदोङ दोनु,'प्रभुहेङ माको खाचो हि,दोअ्सु | कालाउ वा तुरुन्तै इङको वा पिगिल्लावा |''
\v 4 अगमबक्ता पाहासो धुइका बचन पुरा जेनाको दोतेङ या जेङका हि,
\v 5 'सियोनको चामिन्दिगेलाइ दोसु,खाङसु,नेलाइको राजा नेलाइकोता लोधोङखे,बिनम्र जेङतेङ गधा हुता सवार जेङतेङ,गधाको चान,एलोङ गधाको चानहुता धोल्तेङ |''
\v 6 कालाउ चात्यागेलाइ हानिहि,कालाउ येसु:ओबालाइ आराइका भाइपाङ पाहि |
\v 7 ओबालाइ गधाको चानहेङ चुम्तेङ येसु:कोता घुरेतेङ चुम्तेङ ल्होहि | ओबालाइ गधाहेङ ताइको धावा गुअ्पाहि,कालाउ येसु:ओङको हुता धोल्हि |
\v 8 येसु:यरुसलेम भारि हानिका दामा गधाता धोल्तेङ हानिहि | हेन्जाङ द्याङगेलाइ येसु:को भासिङ दामाता धावागेलाइ दा:पिका हिघाहि | आरूद्याङगेलाइ चाहि सिङको दालेङ पाल्तेङ ल्हाफा गेलाइ दामाता दा:पिहि | दा:पिका हिघाहि |
\v 9 आधिमि द्याङगेलाइ येसु:को आगा-आगाता तेघाहि | आधिमि द्याङगेलाइ येसु:को न्हु-न्हु तेगिल्घाखे |कालाउ द्याङगेलाइ इसिका दोअ्तेङ र् हिकाइलि तेङहि,दाउदको चान होसन्ना!'प्रभुको मिता लोका धन्यका| हि!' स्वर्गको परमेस्वरको बाखाइ पासु |''
\v 10 जेलाउ येसु:यरुसलेम लिता धुल्हि | गोताङ सहरको द्याङगेलाइ भाङभाङका जेङहि | इम्बालाइ हिअ्हि,''या सासु को ?''
\v 11 येसु:दोअ्फाङ लोका द्याङ जोबाफ पिहि,''वाते येसु: | कालाउ गालिल सहरको नासरत्त आगमबक्ता वा दोङ |''
\v 12 येसु:इस्वरको सा भारि हानिहि | कालाउ वा चोल्का कालाउ पिका झाराङहेङ इन्तासो दिगिल्हि | वा ताका पिका हुता चौकि गेलाइ उन्धिपाहि | कालाउ वा कुरजा पिकालाइको चौकिगेलाइबुङ उल्तिपाहि |
\v 13 येसु:इनता हिका द्याङगेलाइ हेङ दोअ्हि,''धर्मसास्त्रता इसिका लेखिका हि,'काङको 'सा दोम्चाकाको सा दोनाङ | कालाउ नेलाइ चाहि परमेस्वरको सान्हेङ डाका गेलाइको अड़ा बनाइसुना |''
\v 14 आधे कान्हा कालाउ आधे लेङग्रा द्याङगेलाइ थानता येसु:कोता लोहि |येसु:इङको द्याङगेलाइहेङ एल पापिहि |
\v 15 मुख्य धामिगेलाइ कालाउ सास्तिगेलाइ इदोइ द्स्य तिङहि | इम्बालाइ येसु:को अचम्मको काम गेलाइ कालाउ थानता इस्वरको साता जामालाइ येसु:हेङ बाखानाइ पातेङ हिका तिङहि |जामालाइ दोअ्घाखे,''दाउदको चान,होसन्ना!''एदोइता धामिगेलाइ  कालाउ सास्ति गेलाइ मारफाङ थिचोल्हि |
\v 16 मुख्य धामिगेलाइ कालाउ सास्तिगेलाइ येसु:हेङ हिअ्हि,''जामागेलाइ हाइ दोअ्तेङ हि हाइ ना हिङ ना ?''येसु:जोबाफ पिहि,''एइ | हाइ नेलाइ हेलाबुङ धर्मसास्त्रगेलाइता पधेका मान्थुसुना ? ''येसु:जामाल गेलाइहेङ स्तुति पालि धिरपाहि ?''
\v 17 कालाउ न्हुसो येसु:इङको थामहेङ लाअ्तेङ नगरसो बाहार बेथानिता हानिहि | इङको दिन इङसोङ बासा हि |
\v 18 न्हुदिनको र् हिमाङ,येसु:नगरभारि घुरिकाताङ पालाउ वा म्हुतुहि |
\v 19 वा दामाको काम्भे भेरपा नेभाराको सिङ तिङहि | येसु:नेभाराको सिङ भेरपा हानितेङ सेका चालि मन पाघाखे | इङको सिङता ते सेका कालाउ चाका हाइबुङ मान्थुघाखे |इङता ते ल्हाफा खिनिङ हिघाहि,कालाउ येसु:इङको सिङहेङ दोअ्हि,''एला उप्रान्त नाङको ता सेका हेलाउबुङ माजेनावा |''अचानक इङको सिङ चुहि कालाउ सिहि |
\v 20 चात्यागेलाइ इङको तिङहि,ओबालाइ भारबुसाइहि | ओबालाइ हिअ्हि,''हेसापा नेभाराको सिङ सेङहि,कालाउ उघुरु सिअ्हि ?''
\v 21 येसु:दोअ्हि,''का नेलाइहेङ जातिङको दोअ्खा |एदि नेलाइता खान्धुरि हिअ्नु कालाउ इङकोता साङखा मानथुनु,का भाइपाङ नेलाइबुङ पालि दोअ्सुवाना | नेलाइ इङको खान्तेङ हेन्जा पालि दोअ्सुवाना | ना इङको हेङ दोअ्लि द्वाना,''ए लाख हाने कालाउ समुन्द्राता हुल | एदि नेलाइता खान्धुरि हिअ्नु,नेलाइ दोअ्का भाइपाङ दोङ जेनावा |
\v 22 खान्धुरि पातेङ र् हेसुवाना पानु,नेलाइ दोम्चाकाइकाता र् हेसुवाना,हिदोइबुङ आनेमानेबुङ निङसुवाना |
\v 23 येसु:इस्वरको सा भारि हानिहि | कालाउ वा धिरकाताङ पालाउ,मुख्य धामिगेलाइ कालाउ द्याङगेलाइको येसु:कोता लोहि | इम्बालाइ येसु:हेङ दोअ्हि,''केलाइहेङ दोअ्सु | इदोइ कामगेलाइपालि नासिहेङ हाइ खाबारा हि ? इसिका खाबरा नासिहेङ हासु पिहि ? ''
\v 24 येसु:जोबाफ पिहि,''काबुङ नेलाइहेङ एलोङ काथा हिअ्हि मन पाखा | एदि नेलाइ कासिहेङ जोबाफ पिहेपानु,का हिदोइ खाबारा सो इदोइ कामगेलाइ पादोङखा दोतेङ दोअ्ताङका |
\v 25 ''कासिहेङ दोअ्सु:युह्न्ना:को बपतिस्मा परमेस्वरसो ना द्याङ हासुपाहा सो जेङहि ? मुख्य धामिगेलाइ कालाउ यहुदि नेतागेलाइ येसु:को इङको प्रस्नको बारेता काथा दुसुलि तेङहि | इम्बालाइ ताइ-ताइमि काथा पालि तेङहि,''एदि केलाइ युह्न्ना:को बपतिस्मा परमेस्वरसोङ जेङकाहि,दोनु वा दावा,'एन्सापानु नेलाइ हाइ पालि युह्न्ना:हेङ खान्धुरि मापासुना ?'
\v 26 एदि केलाइ 'इदोइ बपतिस्मा द्याङपाहा सो दोङ जेङका हिघाहि,दोअ्हे पानु गोताङ द्याङगेलाइ केलाइ दोअ्फा चेरतापावा | केलाइ द्याङगेलाइसो थिलि गोयाङ हाइपालिदोनु,इम्बालाइ झाराङ युहन्ना:हेङ अगमबक्ता दोतेङ खान्धुरि पाखे |''
\v 27 कालाउ न्हुसो इम्बालाइ येसु:हेङ जोबाफ पिहि,''युह्न्ना:हेङ हिसो सो इङको खाबारा पिहि,केलाइ मागिनाखे |''जेलाउ येसु:बुङ दोअ्हि,''एन्सापानु काबुङ मादोङका कि.का हिदोइ खाबारा सो इदोङ गोताङ कामगेलाइ पादोङखा |''
\v 28 ''नेलाइ याको बारेता हाइ दोसुखेना ? सोचिसुखेना ? एमि द्याङको न्हेमि चान हिघाहि | इङ्को द्याङ ताइको जेठा चानहेङ दोअ्हि,'चान हाने कालाउ हानेतेङ नानि दाखबारिता काम पा |'
\v 29 चान जोबाफ पिहि,का मान्हाङका |'कालाउ वा न्हुसो ताइ मन बिचार घुरिहि,कालाउ हानेहि |
\v 30 कालाउ न्हुसो आबा भेनेङ चानदोअ्फा हानिहितेङ दोअ्हि,'चान,हाने कालाउ नानि काङको दाखबारिता काम पा |'चान जोबाफ पिहि,'ते,आबा,का हानितेङ काम पाङका | इङको चान ते मान्हेहि |
\v 31 ''एला इदोइ न्हेनोलोङ चानगेलाइसो हासु चाहि ताइको आबाको आग्या पालन पाहि | यहुदि:नेतागेलाइ जोबाफ पिहि,''जेठा चाहि |''येसु:इम्बालाइहेङ दोअ्हि,''का जातिको काथा नेलाइहेङ दोअ्खा पोत ल्होपाकागेलाइ कालाउ कासिबिरि   मारेम्का द्याङगेलाइ दोतेङ ठानिसुखेना | कालाउबुङ परमेस्वरको सारभिता नेलाइ खान्तेङ लाम्फा ओबालाइ दुल्लि निनावा |
\v 32 युहन्ना:थिक जिबन बान्चिपाका उपाय तिङपालि लोका हिघाहि | कालाउबुङ नेलाइ युहन्ना:हेङ पटकै खान्धुरि मापासुना | बुरु पोत ल्होपाकागेलाइ कालाउ कासिबिरि गेलाइ युहन्ना:हुता खान्धुरि पाहि | कालाउ पोत ल्होपाका कालाउ कासिबिरि गेलाइ युहन्ना:हेङ खान्धुरि पाका इम्बालाइ तिङका हिघाहि | एला लाउबुङ इम्बालाइ वासिहेङ खान्धुरि पालि मन मापाहि |
\v 33 ''या निङका हिङसु: हिदोइबुङ द्याङको मिलिङ हिघाहि | वा इङको मिलिङता दाख लगाइहि | वा दाख मिलिङको कोरपाहाङ बेरेम खोराइ हि | कालाउ इन्ता लिता दाख पेलेका कोल बनाइका हिघाहि | आरूङ इङको द्याङ एलोङ खोपारा बनाइहि | वा ताइ मिलिङ आधिमि किसानगेलाइको जिम्माता लाअ्पितेङ वा इन्तासो हानिहि |दाम लोअ्हि |
\v 34 जेलाउ फसल ल्होपाका सोमय लोहि | कालाउ इङको द्याङ ताइ होलि(नोकर) गेलाइहेङ सेकाको ताइ भाग चुमालि दिङगिल्हि |
\v 35 ''किसान गेलाइ इङको होलि गेलाइ हेङ रिम्हि कालाउ एमिहेङ दानाइहि,भेनेङहेङ सेअ्हि आरुङ भेनेङहेङ चाहि उन्थुइहोइ दानाइ तेङ सेअ्पिहि |''
\v 36 आरुङ इङको मिलिङको माझन किसानगेलाइकोता आरु होलिगेलाइ दिङगिल्हि | वा लाम्फाको खान्तेङ हेन्जा होलिगेलाइ दिङगिल्का हिघाहि | कालाउबुङ किसानगेलाइ ओबालाइ दोअ्फाबुङ इन्सिकाङ ब्याउरा पाहि |
\v 37 ''कालाउ न्हुसो वा ताइकोङ चानहेङ किसानगेलाइ कोता दिङगील्हि | वादोअ्हि,किसानगेलाइ काङको चानहेङ आदारपावा |''
\v 38 ''किसानगेलाइ ता-ताइमिता सान्हाउ पाहि,'या ते माझनको चान कि रो! | या मिलिङ वाको जेनावा | केलाइ यासिहेङ सेअ्हेपानि या मिलिङ  केलाइकोङ जेनावा |''
\v 39 कालाउ किसानगेलाइ चानहेङ रिम्तेङ वासि मिलिङ बाहार सेअ्तेङ थाइ गिल्पि हि |
\v 40 ''एला इङको मिलिङको माझन ओतेङ इङको किसानगेलाइहेङ हाइ पावा ?''
\v 41 इङको यहुदि:धामिगेलाइ कालाउ नेतागेलाइ दोअ्हि,''वा इङको दुष्टगेलाइ हेङ वा हेसापालाउबुङ सेअ्तावा | कालाउ न्हुसो वाको मिलिङ आरु भेनेङ किसानगेलाइ हेङ चौइलि प्यावा | ज्याइ सेकाको सोमयता माझनहेङ वाको भाग बुझाइलि चुमावा ओबालाइहेङ इङको मिलिङ कमाइलि प्यावा |''
\v 42 येसु:इम्बालाइहेङ दोअ्हि,''जातिङको नेलाइ इङको धर्मसास्त्र पदेका हिसुना, जेदोङ उन्थुइहेङ डकर्मीगेलाइ रदृ पाहि,ओदोङ उन्थुइ मुख्य कुन्हाको उन्थुइ जेङहि,या परमप्रभु पाका भाङभाङका हि |''
\v 43 ''ओदोङ भाअ्सिङ का नेलाइहेङ दोअ्खा,परमेस्वरको सारभि नेलाइकोसो धिरप्यावा | कालाउ न्हुसो परमेस्वर इसिका गेलाइ द्याङगेलाइ हेङ प्यावा,ज्याइ परमेस्वर ताइको सारभिता चाहेका जोसोङ काम पापिखे |''
\v 44 कालाउ हासुबुङ इङको उन्थुइ हुता हुल्लावा वा टुक्रा-टुक्रा जेन्तेङ पोङन्हावाका जेनावा |एदि इङको उन्थुइ हासुकोङबुङ हुता हुल्नु इङको वासिहेङ धुलाको तोले भाइपाङ बनायावा |''
\v 45 येसु:निङपिका को माने मुख्य धामिगेलाइ कालाउ फारिसिगेलाइ हिङहि | येसु:ओबालाइ को बिसोयता धुइदोङखे दोअ्का काथा इम्बालाइ बुझिहि |
\v 46 इम्बालाइ येसु:हेङ रिम्लि दाउ भोगिल्तेङ हिघाहि | इम्बालाइ चाहि द्याङगेलाइसो थिघाहि | हाइपालि दोनु द्याङगेलाइता येसु:चाहि एलोङ अगमबक्ता दोअ्तेङ खानधुरि  पाधाखे |
\c 22
\v 1 येसु:द्याङगेलाइहेङ बुझिपालिका भाअ्सिङ निङपितेङ दोअ्हि |
\v 2 स्वर्गको सारभि एलोङ राजा भाइका हि,ज्याइ ताइको चानकोबिहुताभातियारजुराइखे |
\v 3 राजा आधेमि द्याङगेलाइहेङ भातियारता निम्ता पिका हिघाहि | जेलाउ भातियार तियार जेङहि,राजा ताइ होलिगेलाइहेङ इङको द्याङगेलाहेङ काइलि दिङगिल्हि | कालाउ बुङ द्याङ गेलाइ राजाको इदोइ भातियारता लोलि माकिहि |
\v 4 कालाउ राजा आरुङ होलि गेलाइहेङ एसा दोतेङ दिङगिल्हि | राजा होलिगेलाइहेङ एसा दोअ्का हिघाहि,'का निम्ता पिका इङको द्याङगेलाइहेङ उम तिघार जेङहि दोअ्तेङ दोअ्सु | का काङको पियागेलाइ कालाउ तोइ-तोइका पसुगेलाइ सेअ्का हिघा | गोताङ आनेमाने तियार जेङकाहि | बिहुको भातिरता उमचालि लौउ |
\v 5 होलि गेलाइ इङको द्याङगेलाइहेङ भातियारता लोलि अनुरोध पाहि | कालाउबुङ इम्बालाइ होलिगेलाइको काथा हिङलि माकिहि | इङको द्याङगेलाइ ताइ-ताइको कामता काम पालि तेङहि | एमि ताइको मिलिङता हानेहि,कालाउ भेनेङ चाहि ताइको ब्यापार भारि हानेहि |
\v 6 आधिमि नोकरगेलाइहेङ रिमतेङ सुताइहि,कालाउ ओबालाइहेङ सेअ्हि |
\v 7 राजा इन्सिका हिङतेङ चेरताङपातेङ तासिङ जिहि | कालाउ राजा ताइको सेना दिङगिल्हि,इङको ह्त्यारागेलाइहेङ सेअ्हि कालाउ इम्बालाइको सहर मे चोटेङ दुपिहि कालाउ बुसिरि बानाइपिहि |
\v 8 ''कालाउ न्हुसो राजा ताइको नोकरगेलाइ हेङ दोअ्हि,'बिहुको भतियार तियार हि | का इङको द्याङगेलाइहेङ काइघा,कालाउ इम्बालाइ या भातियारता लोलि योग्यको मान्थुघाखे माजेङहि |
\v 9 ओदोङ भाअ्सिङ नेलाइ गल्लि-गल्लिको कुनाह-कुनाह भारि हानेसु कालाउ जेथे तिङकालाइहेङ भातियारता लोलिको भाअ्सिङ निम्ता पितेङ चुमासु | कालाउ ओबालाइ हेङ काङको भातियारता लोसु दोअ्पिसु |'
\v 10 कालाउ नोकरगेलाइ कुन्नाह-कुन्नाहा भारि हानिहि | निङका थेकापा झाराङहेङ जोम्पाहि | इम्बालाइ रेम्का मारेम्का गोताङ द्याङगेलाइहेङ भातियार ता योम्लि चुम्पुहि | कालाउ इङको थामे द्याङदौङ द्याङहोइ गुल्सु-मुल्सु जेङहि |
\v 11 जेलाउ इङको द्याङगेलाइ चाकाताङ पालाउ राजा खाङलि दोतेङ इनता लोहि | हिदोइबुङ एअ्मिहेङ बिहुको लोखोनता मालोका राजा निङहि |
\v 12 राजा दोअ्हि 'सनाइति,ना इता लिता हेसा लोना ? बिहुता भाअ्सिङ होङका धावा ना होङका मान्थुना |'कालाउ इङको द्याङ हाइबुङ माधुहि |
\v 13 कालाउ राजा ताइको नोकरगेलाइ हेङ दोअ्हि 'याको खुरखोकोइ जिङतेङ यासिहेङ कितिकितिकाता थाइगिल्पि जेता द्याङगेलाइ दु:ख जेङतेङ खारतेङ नेअ्तेङ पाकाताङ कालाउ तासिङ जितेङ ह्यावा |
\v 14 ''एइ हेन्जा द्याङगेलाइहेङ काइका हि | कालाउ साल्का चाहि आतुइसा हि |''
\v 15 कालाउ फारिसिगेलाइ इङको थामे लोअ्तेङ हानिहि इनता येसु:धिरपाकाताङ हिघाहि |ओबालाइ वाकोङ काथाता येसु:हेङ फसेपालि काथा मिलि पाहि |
\v 16 सिजरहेङ पोत तिरिलि ठिक हि याते ठिक मान्थु ?''
\v 17 कालाउ येसु:थाहा गिहि इङको द्याङगेलाइ मारेम्का जालि पाहि खाङखे दोतेङ | कालाउ येसु:इम्बालाइहेङ दोअ्हि ''नेलाइ चिचागेलाइ हिसुना | हाइदोङ माजेकका काथाता (झुटो) निउपातेङ नेलाइ कासिहेङ फसिपालि खाङसुखेना ?
\v 18 कालाउ येसु:थाहा गिहि इङको द्याङगेलाइ मारेम्का जालि पाहि खाङखे दोतेङ | कालाउ येसु:इम्बालाइहेङ दोअ्हि ''नेलाइ चिचागेलाइ हिसुना | हाइदोङ माजेकका काथाता (झुटो) निउपातेङ नेलाइ कासिहेङ फसिपालि खाङसुखेना ?
\v 19 पोत तिरिकाता पिका ताकाको सिक्का कासिङ तिङपासु | ''इङको द्याङगेलाइ येसु:एलोङ चादिको सिक्का तिङपाहि |
\v 20 येसु:आरुङ दोअ्हि,''ताकोको सिक्काता हासुको चित्र हि ? कालाउ हासुको मिङ इन्ता तापिका हि |''
\v 21 इङको द्याङगेलाइ जोबाफ पिहि,''इदोइ सिजरको चित्र हि कालाउ इन्ता सिजरको मिङ हि |''येसु:आरुङ दोअ्हि,जेदोङ सिजरको हि इङको सिजरहेङ पिसु कालाउ जेदोङ परमेस्वरको परमेस्वरहेङ पिसु |
\v 22 इङको द्याङगेलाइ येसु:को दोअ्का काथा हिङतेङ भारभुसाइ हि | कालाउ येसु:हेङ इन्ताङ लाअ्तेङ इम्बालाइ हानिहि |
\v 23 ओदोङ दिन आधे सादुकिगेलाइ येसु:कोता लोहि |सादुकि गेलाइ खान्धुरि पाधाखे कि हिदोइबुङ द्याङ सिकासो सिनचाङलि जेङतेङ माल्होकाङ | सादुकि गेलाइ येसु:हेङ एलोङ प्रस्न हिअ्हि |
\v 24 इम्बालाइ दोअ्हि,''गुरुज्यु,मोसाको दोअ्का भाइपाङ हिदैबुङ बिहुपाका वाबाल चानचामिन्दि माजेङसिङ सिहेपानु वाको दादाको भाअ्सिङ ओने बिहु पातेङ चानचामिन्दि जेङपालि इङको बेबालहेङ बिहु पालि द्वाङ ?
\v 25 केलाइ न्हिजना दादाओने गेलाइ हिघानाहि | जेठा बिहु पाहि कालाउ सिहि,वाको हिदोइबुङ जामाल मान्थुघाखे | ओदोङ भासिङ वाको ओने राडि भाउजिहेङ बिहु पाहि |
\v 26 कालाउ न्हुसो इङको न्हेदोङ ओनेबुङ सिहि | इन्सिकाङ घाटाना सुमदोङ ओनेदोअ्फाबुङ जेङहि | कालाउ इन्सिकाङ आरु भेनेङ दादाओनेगेलाइ दोफा जेङहि,एन्सा जेङकाताङ न्हिलोङ दादाओनेदोअ्फाङ घाटाना जेङहि |
\v 27 ओबालाइ झाराङ सिहि इङको बेबालबुङ सिहि |
\v 28 कालाउ इङको बेबाल दोअ्फा न्हिमि ओनेगेलाइ बिहु पाहि | एला सिन्चालाउ इङको बेबालको के चाहि हासु जेनावा |
\v 29 येसु:जोबाफ पिहि,''नेलाइ या काथा माबुझि सुखेना हाइपालि दोनु धर्मंसास्त्रता हाइ लेखिका हि, इङको नेलाइ मागिसुखेना | परमेस्वरको सरबुङको बिसोयताबुङ हाइदोङ मागिसुखेना |
\v 30 इङको बेला जेलाउ द्याङगेलाइ सिकासो सिन्हु तावा इन्ता बिहुको बारेता हिअ्का दोङ मालावा | द्याङगेलाइ इन्ता एअ्मिसो भेनेङदोफा बिहु मापाङ | गोताङ द्याङगेलाइ स्वर्गको स्वर्गदुतगेलाइ भारपाङ जेनावा |
\v 31 ओदोङ भाअ्सिङ सिन्चालाउको बिसोयता परमेस्वर नेलाइहेङ हाइ दोअ्का हि | इङको पन्देका मान्थुसुना |
\v 32 परमेस्वर दोअ्का हि,'का आब्राहामको परमेस्वर,इसाहाकको परमेस्वर,कालाउ याकुबको परमेस्वर सिका द्याङगेलाइको परमेस्वर माको बुरू बान्चिकागेलाइ दोअ्फा हिखे |''
\v 33 द्याङगेलाइ हिङहि कालाउ येसु:को धिरपाकाता ओबालाइ आबाइ तुअ्हि |
\v 34 येसु:सादुकिगेलाइहेङ एसापा जोबाफ पितेङ इम्बालाइहेङ सिकापा बानाइ पिका हिन्तेङ फारिसिगेलाइ जोम्हि |
\v 35 एअ्मि फारिसि मोसाको ब्यबस्थाता मेनाङ बुदि् हिका हिघाहि | ओदोङ द्याङ येसु:हेङ जाचिलि इच्छा पाहि |
\v 36 ओदोङ द्याङ येसु:हेङ हिअ्हि,''गुरुज्यु,ब्यबस्थाता झाराङ खान्तेङ बारका आग्या हिदोइ हि ?''
\v 37 येसु:जोबाफ पिहि,''ना गोताङ हृदयसो,गोताङ आत्मासो कालाउ गोताङ मनसो प्रेम पालि गोइखे |
\v 38 इदोइदोङ लाम्फा कालाउ झाराङ खान्तेङ माहान आग्या या |
\v 39 न्हुदोङ आग्या चाहि लाम्फाको जुसोङ | भाङका हि:'ताइमिङ भाइपाङ आरु भेनेङ द्याङगेलाइहेङ बुङ प्रेम पालि गोइखे |''
\v 40 अगमबक्ता गेलाइको गोताङ ब्यबस्था कालाउ रचना गेलाइ इदोइदोङ /यादोङ/ न्हेलोङ आग्यागेलाइता आधारित हि |''
\v 41 जेलाउ इन्ता फारिसिगेलाइ जोम्तेङ हिघाहि,येसु:इम्बालाइहेङ एलोङ काथा हिअ्हि,
\v 42 ख्रिस्तको बिसोयता नेलाइको हाइ बिचार हि कुनु ? वा हासुको चान कुनु |''कालाउ फारिसिगेलाइ दोअ्हि,''ख्रिस्तु दाउदको चान |
\v 43 कालाउ न्हुसो येसु:फारिसिगेलाइ दोअ्हि,''एदि एन्सापानु दाउद हाइपालि वासिहेङ 'परमप्रभु'दोअ्हि ? दाउद पबित्रआत्माको सरबुङ /सरभाङसो धुइतेङ हिघाहि |
\v 44 दाउद दोअ्हि,'प्रभु काङको प्रभुहेङ दोअ्हि,काङको दोङपाहा योम,कालाउ का नाङको सतुरगेलाइ हेङ बङसता ताताङका |'
\v 45 दाउद ख्रिस्तहेङ 'परमप्रभु'दोअ्खे | एन्सा पानु हेसा वा दाउदको चान जेङहि रो ?''
\v 46 हिदोइबुङ फारिसिगेलाइ येसु:को इङको प्रस्नको जोबाफ पिलि मादोअ्हि | कालाउ ओदोङदिन सो हासुबुङ येसु:हेङ आरुङ हेन्जा प्रस्नगेलाइ हिअ्लि साहस मापाहि |
\c 23
\v 1 जेलाउ येसु:द्याङगेलाइ कालाउ ताइ चात्यागेलाइ दोफा काथापासुहि | येसु:दोअ्हि,
\v 2 ''कानुनको सारतिगेलाइ कालाउ फारिसिगेलाइहेङ मोसाको नियमको बिसोयता धिरपालि खाबारा हि |
\v 3 ओदोङ भाअ्सिङ इम्बालाइ धिरपाका काथा पालन पासु; | इम्बालाइ जेसा पाखे एन्सा चाहि मापासु | इम्बालाइ जिबनसैलि भाइपा माजेङसु |इम्बालाइ सिक्छाते पिखे,ओबालाइ दोङ चाहि मापाखे |
\v 4 द्याङगेलाइहेङ पालन पालि मासुकाका पालि मादोका नियमगेलाइ पालन पालि इम्बालाइ आरुहेङ करकाप पाखे | इम्बालाइ चाहि ताइमिङ हिदोइ बुङ नियम पालन पालि बुङ बिचार मापाखे |
\v 5 ''इम्बालाइ तिङपालिको भाअ्सिङ आइका-आइका | रेमरेम्का काथा पाखे | इम्बालाइ ताइको धर्मसास्त्र गेलाइता बिसेस सन्दुक ताखे | इम्बालाइ सन्दुकगेलाइ बार बारका बनाइखे | कालाउ दोमचाकाइलाउ द्याङगेलाइ तिनाको दोअ्तेङ र् हिङ र् हिङका धावागेलाइ लगाइखे |
\v 6 इङको कानुनको सास्तिगेलाइ कालाउ फारिसिगेलाइ उत्सबगेलाइता ,एदम रेमरेमका  थामेगेलाइ भारि योमलि भोखे | एन्साङदोङ चौघारा सा गेलाइता बुङ मुख्य योमको थामेगेलाइता निङलि खाङखे |
\v 7 हातेबाजार गेलाइताबुङ इम्बालाइ द्याङगेलाइ पाहासो इज्जत निङलि बिचार पाखे | कालाउ इम्बालाइ 'गुरु'द्वाको दोतेङ इन्सिका खालको सम्बोधन पाका हिङलि मन पाखे |'
\v 8 ''नेलाइहेङ हासुबुङ गुरुज्यु माद्वाको | नेलाइ झाराङ दादाओनेगेलाइ,कालाउ बाइ ओनेगेलाइ | नेलाइको एलोङ खिनिङ 'गुरुहि |''
\v 9 कालाउ इदोइ पृथ्वीता हासुहेङबुङ आबा दोतेङ सम्भोधन मापासु | नेलाइको एलोङ खिनिङ आबा हि | वा चाहि स्वर्गता हि |
\v 10 कालाउ नेलाइ हासुहेङ ''माझन''मादोसु | नेलाइको एलोङ खिनिङ मालिक ख्रिस्त हि |
\v 11 नेलाइको माझाता हासु झाराङ खान्तेङ माहान हि,वा नेलाइको सामाराइका जेङलि गोयावा |
\v 12 ज्याइ ताइमिङहेङ बारका बानाइखे वा ताइमि नम्रो जेङलि गोइखे |
\v 13 ''सास्तिगेलाइको कालाउ फारिसिगेलाइको भाअ्सिङ इङको ते मारेम्का जेनाङ | नेलाइ दिकालाइ हिसुना ,नेलाइ स्वर्गको सारभिता दुल्लि खाङका द्याङगेलाइहेङ बुङ फिनु गिपिसुखेना | कालाउ नेलाइ ताइमिङदोङ मादुल्सु खेना,कालाउ दुल्लि खाङका मन हिका आरूङहेङबुङ बाधा पिसुखेना |''
\v 14 [''धिक्कार नेलाइहेङ,सास्ति कालाउ फारिसिगेलाइ,दिकालाइ,!हाइपालि दोनु नेलाइ ''राडि''गेलाइको सा चापिसुखेना,कालाउ र् हिङ र् हिङका दोम्चाका भाइपा खिनिङ पासुखेना | ओदोङ भाअ्सिङ आरू खान्तेङ नेलाइ हेन्जा दण्ड निङसुवाना |]
\v 15 ''ना सास्तिगेलाइ कालाउ फारिसिगेलाइको भाअ्सिङ या मारेम्का जेनावा | नेलाइ चिचा हिसुना !हाइपालिदोनु नेलाइ एअ्मिहेङ ताइको मत्तता चुमालि समुन्द्र कालाउ सारभि-सारभि चारिगिरसुखेना कालाउ वासिङ नेलाइको मतता चुमालि दोतेङ वासिहेङ नेलाइ खान्तेङ दोबर नरकको चान बानाइसुवाना |''
\v 16 इदोइ सास्तिगेलाइ कालाउ फारिसिगेलाइ हेङ धिक्कार हि !नेलाइ कन्हा अगुवा हिसुना कालाउबुङ आरुगेलाइहेङ भोङसुखेना | नेलाइ दोअ्सुखेना,'एदि इस्वरको सा(मन्दिर) ता केरा चानु इङको हाइदोङ मानेको मान्थु(अर्थ) | एदि ओदोङ इस्वरुको सा का सोना हासुबुङ साइतेङ केरा चाहे पानि,वा इङको केरा चाका पुरा पालि गोइखे |
\v 17 नेलाइ कान्हा मुर्खगेलाइ हिसुना! सोना बारका ना सोनाहेङ पबित्र पाका इस्वरको सा बारका ?
\v 18 कालाउ नेलाइ दोअ्सुखेना,'एदि हासुबुङ बेदि साइतेङ केरा चाहे पानु इङको हाइबुङ माको | एदि हासुबुङ बेदि हुता को भेटि साइतेङ केरिया चाहे पानि वा ताइको केरा चाकाको रिनि जेनावा |'
\v 19 नेलाइ कान्हा | भेति कि भेतिहेङ पबित्र बानाइका बेदि बारका हा ..?
\v 20 ज्याइदोङ भाकल पातेङ बेदिहेङ  चालाइखे वादोङ बेदि कालाउ इनता हिका भेति  न्हेलोङ आमेने साइतेङ भाकल पाखाहिखे |
\v 21 कालाउ ज्याइ प्रतिग्या पालिको भाअ्सिङ इस्वरको सा हेङ  चालाइखे वा इस्वररुको सा कालाउ इस्वररुको सा ता हिका एअ्मिहेङ  साइतेङ किरिया चाका हिखे |
\v 22 ज्याइ स्वर्गको मिङता केरा र् हुखे वा परमेस्वरको सिहासन कालाउ इङको सिहासनता हिका ''हेङ''साइतेङ केरा र् हुका ह्यावा |
\v 23 ''सास्तिगेलाइ कालाउ फारिसिगेलाइहेङ धिक्कार | नेलाइ चिचा हिसुना! ताइकोता हिका गोताङ आमेनेको,पुदिना,सुप,कालाउ जिराको दसांसा ए भाग खिनिङ परमेस्वरहेङ पिसुखेना | नेलाइ रेम्का जेङलि दामा तिङपालि कालाउ इमान्दार जेङलि भाइका ब्यबस्थाको मुख्य काथागेलाइहेङ हेला पासुखेना | नेलाइ इङको काथागेलाइबुङ हेला मापासिङ इदोइ कामगेलाइ पालि गोइद्वासुना |
\v 24 नेलाइ कान्हा हिसुना कालाउबुङ आरुहेङ आगुवाइ पालि कोसिस पासुखेना | नेलाइ चाला (भुसुना) चाहि पासिसुखेना कालाउ उटहेङ चाहि निअ्सुखेना,नेलाइ इसिकाङ हिसुना |
\v 25 ''सास्तिगेलाइ कालाउहेङ धिक्कार हि | नेलाइ दिका हिसुना !नेलाइ ताइको थालि कालाउ बाति बाहार खिनिङ झासुखेना | कालाउ लिता चाहि आरुगेलाइहेङ ठगितेङ सेतेङ चुमाको आनेमाने नेलाइदोङ लेङचा पालि आनेमानेगेलाइ होइ भरिका हिखे |
\v 26 ये कान्हा फारिसिगेलाइ लाम्फा बातिको लिता मुन्झितेङ झासु,कालाउ इङकोहेङ आइथि मापासु | कालाउ कि बातिको बाहार भागबुङ चोखो जेनावा |
\v 27 'ब्यबस्थाको सास्ति गेलाइ कालाउ फारिसिगेलाइ धिक्कार !नेलाइ दिका हिसुना | नेलाइ चुना तेका तोम गेलाइ भाइका हिसुना,ज्याइहेङ बाहार सो सुन्दुर तिङखे | कालाउ लिता चाहि सिका द्याङगेलाइको हारागेलाइ हिखे |
\v 28 नेलाइबुङ इन्सिकाङ | बाहारसो नेलाइहेङ रेम्काङ तिङखे | कालाउ लिता चाहि नेलाइ धाताइका कालाउ दिका सो भरिका हिसुना हि |
\v 29 ''सास्तिगेलाइ कालाउ फारिसिगेलाइ धिक्कार ! नेलाइ दिका हिसुना | लाम्फाको अगमबक्ता गेलाइको भाअ्सिङ नेलाइ तोम बानाइसुखेना | रेम्का द्याङगेलाइको तोम गेलाइ साजाइ सुखेना |
\v 30 ''नेलाइ दोसुखेना,'एदि केलाइ केलाइको पुर्खागेलाइ समयता हिनु ते,इङको अगमबक्ता गेलाइ हेङ केलाइ सेलि केलाइ ओबालाइहेङ साहायता मापाधाङ |''
\v 31 एसापा अगमबक्ता गेलाइहेङ सेका सन्तान केलाइ दोङ दोअ्तेङ स्विकार नेलाइ ताइमिङ पिसुखेना |''
\v 32 ओदोङ भाअ्सिङ हानेसु कालाउ ताइको पुर्खा गेलाइ सुरु पाका पापको कर्म पुरा पासु |''
\v 33 नेलाइ पुय्याँको सन्तानगेलाइ | परमेस्वर सो खालि मादोसुवाना | नेलाइ झारुङ दोसि निङसुवाना,कालाउ नरकता हानेसुवाना |
\v 34 ओदोङ भाअ्सिङ का नेलाइहेङ दोअ्खा:का नेलाइको भाअ्सिङ अगमबक्ता गेलाइ,बुदि्मान द्याङगेलाइ कालाउ सास्तिगेलाइ दिङगिल प्याङका | इङको मध्येसो नेलाइ आधिमिहेङ टोइस्वाना,आधिमिहेङ नाङको सभा सा ता द्वालि म्हेसुवाना कालाउ एलोङ सहर भनेङ सहरथेकापा इम्बालाइहेङ गिल्गिल्सवाना |
\v 35 पृथ्विता झोपाका गोताङ धर्मि द्याङको हिति | कालाउ हाबिल भाइका रेम्का द्याङको हितिसो बेरेक्याह्को चान, जकरियाको हिति थेकापा,ज्याइहेङ नेलाइको पबित्र थामेता कालाउ बेदिको माझाता सोहि हि उङको नेलाइकोङ पुरुङता जेनावा |
\v 36 का नेलाइहेङ जातिङको दोअ्खा,इदोइ गोताङ काथा इदोङ पुस्ता हुता आइलागियावा |
\v 37 ''हि यरुसलेम,यरुसलेम ! नेलाइ अगमबक्ता गेलाइहेङ सेअ्स्वाना कालाउ नेलाइ को दिङगिल्का गेलाइहेङ उन्थुइ टोस्वाना | हेन्जाङ पल्ति नाङको द्याङगेलाइहेङ का गोराइलि खाङधाखा | जेसाङ कियाको भुन्जि ताइको  किचानगेलाइहेङ पाखेना लिता पोम्खे,इन्साङ दोङ का नाङको द्याङगेलाइहेङ गोराइलि भोका हिघा | कालाउबुङ नेलाइ कासिहेङ इन्सापालि मापिसुना |
\v 38 जेलाउ नेलाइको साबुङ भा-भाइका भाइपाङ जेनावा |
\v 39 होइपालि दोनु,का नेलाइहेङ दोअ्खा एला परमप्रभुको मिङता लोका द्याङगेलाइ धन्य हि,मादोअ्पाभरि नेलाइ कासिहेङ मातिङ स्वाना |''
\c 24
\v 1 कालाउ येसु:इस्वररुको सा सो बाहार हानिलि तेङलाउ वाको चात्यागेलाइ वासिहेङ मन्दिरको सा गेलाइ तिङपालि लोहि |
\v 2 येसु:चात्यागेलाइहेङ दोअ्हि,''इदोइ सा गेलाइ तिङदोङ खेना ? का नेलाइहेङ जातिङको दोअ्खा,इदोइ सा गेलाइ भापा पापियाङ | हिदोइबुङ उन्थुइ भेनेङ उन्थुइ हुता धेसेतेङ माह्याङ |''
\v 3 इन्तासो न्हुसो येसु:जैतुन तिकारता योमतेङ हिघाहि | चात्यागेलाइ येसु:को दोफा ए कुन्हा ता,इम्बालाइ दोअ्हि,''इदोइ घाटाना हेलाउ जेनावा क्रिपायो केलाइहेङबुङ दोअ्पि | नाङको आगमनको कालाउ सुमिङ अन्तको संकेत चाहि हाइ ज्यावा ?''
\v 4 येसु:दोअ्हि,''थितेङ हिसु'',नेलाइहेङ हासुबुङ आनाइ(मुर्ख) बानाइलि मानिनाको |
\v 5 हेन्जाङ द्याङगेलाइ ल्वाङ कालाउ काङको मिङ ल्होकावा,इम्बालाइ 'का दोङ ख्रिस्त दोअ्दाता | कालाउ इस्तुहेङ आनाइ बानायावा |
\v 6 नेलाइ धुम(लडाइ) को बारेता हिङ स्वाना,कालाउ नेलाइ एलाउ जेङका धुमको बारेताबुङ बानाल हिङस्वाना,कालाउ नेलाइ थिलि मागोइयाङ | इदोइ गोताङ घाटानागेलाइ जेङलि गोयाङ,कालाउ लास्ता एनाङदोङ माल्वाङ |
\v 7 हाइपालिदोनु एलोङ जाति कालाउ भेनेङ जातिको बिरोध पावा कालाउ सारभि-सारभिको बिरोधता धुम जेनावा | कालाउ हेन्जा थामेता अनिकाल जेनावा,कालाउ भुइचाल हानावा |
\v 8 इदोइ गोताङ आमेने तु निन्चाका ब्याथा जेङका भाइपाङ आइलाग्यावा |
\v 9 कालाउ न्हुसो नेलाइहेङ द्याङगेलाइ मारेम्का ब्याबाहार पावा,द्याङगेलाइ नेलाइहेङ सासकगेलाइको खुरता तापियावा कालाउ साताइ यावा कालाउ सेतावा |
\v 10 कोकोङ बेला हेन्जाङ खान्धुरि सो लाअ्तावा | इम्बालाइ एअ्मि सो भेनेङ गेलाइहेङ  बिरोध पावा कालाउ एअ्मि सो भेनेङहेङ खाङलि माकितावा |
\v 11 हेन्जाङ धाताइका अगमबक्ता गेलाइ उल्लिहयावा, इम्बालाइ द्याङगेलाइहेङ धाताइका काथागेलाइता खान्धुरि पापालि कोसिस पावा |
\v 12 सुमुङ भरिदोङ थुमरौङ दुस्तगेलाइ तिनाङ, कालाउ एदम बिस्वासिगेलाइ बुङ प्रेम मातिङपावा |
\v 13 ज्याइ चाहि लास्ता थेकापादोङ द्रद हिअ्खे वादोङ बान्चयावा |
\v 14 सुमुङभारि दोङ परमेस्वरको सारभिको बारेता ये बानाल पानाङ, गोताङ सारभिगेलाइहेङ दोङ इदोइ काथागेलाइ द्वाङ,कालाउ खिनिङ अन्त्य ल्वाङ |
\v 15 ओदोङ भाअ्सिङ जेलाउ नेलाइ दानिएल अगमबक्ताबाट दोअ्का बिनासकारि कालाउ थिलि गोइका पबित्र थामेता जातेङ हिका तिङस्वाना |''इदोइ काथा पदेका द्याङ याको माने बुझिलि गोइखे |
\v 16 ''इङको बेला यहुदिया:को द्याङगेलाइ लाखभारि धालि गोयाङ |''
\v 17 एदि हिदोइबुङ द्याङ साको चालाता हिनु सासो हाइदोङ चुमालि वा लेता माखुताको |
\v 18 एदि हासुबुङ मिलिङता हिनु वा धावा नालि धुरितेङ मान्हेसु |
\v 19 इङकोबेला,चानाहिका बेलाइको कालाउ दु दु आम्पाका जामालाइको आमाइगेलाइ हेङ बारका दु:ख जेनावा |
\v 20 माइसाका दिना कालाउ चुनजिनको बेला एन्सा खाअ्लि मागोयाका दोअ्तेङ दोमचाकाइसु |
\v 21 हाइपालि दोनु ? एन्सालाउ ओसारापा दु:ख जेनावा | सिरजाइका (सृष्ति) को लाम्फा सो एला थेकापा सुमिङता(संसार) इसिका खालको दुःख जेङका मान्थुघाखे | न्हुसो हेलाबुङ भबिस्यता इन्सिका दु:ख माल्वाङ |
\v 22 परमेस्वरले इङको माहादु:खको दिना माधेपानु हिदोइबुङ द्याङ सिन्चालि माढोधाङ,कालाउबुङ ताइको साल्का लाइको भाअ्सिङ इङको दिना घतेपाङ |
\v 23 ओदोङ बेला आधिमि नेलाइहेङ एसा दोअ्लि द्वाङ 'खाङसु' ख्रिस्त इता हि,कालाउ नेलाइ इम्बालाइ हेङ खान्धुरि मापासु |
\v 24 धाताइका ख्रिस्त कालाउ धाताइका अगमबक्तागेलाइ तिन्हाङ,बारका-बारका काथागेलाइ कालाउ भारबुसाइका काम गेलाइ पावा | दोहेपानु परमेस्वर साल्तेङ ताअ्का द्याङगेलाइ सुधाङ (धोका) धाताइलिको भाअ्सिङ एन्सा पावा |
\v 25 खाङसु (याद ताअ्सु) का नेलाइहेङ लाम्फासोङ दोअ्का हिघा |
\v 26 हासुबुङ दोअ्नु ''ख्रिस्त भाइ भाइका थामेभारि हि | कालाउबुङ नेलाइ भाइ-भाइका थामेभारि ख्रिस्तहेङ खाङलि मानेसु | कालाउ सालिता दोलाउबुङ खानधुरि मापासु |''
\v 27 जेलाउ द्याङको चानको आगमन जेनावा गोताङ द्याङगेलाइ तिङलि निनावा | इङको बेला बादेलता चिल्का-चिल्कावा द्यापाहाङ ठाइ-ठाइ ठायावा भाइपा जेनावा | कालाउ इङको ठाइ-ठाइका द्यापाहाङ तिनावा |
\v 28 सिगुनगेलाइ जोम्तेङ हिका तिङतेङ नेलाइ इन्ताते सिका गाइ पियाहि दोअ्तेङ गिस्वाना | ओदोङ भाअ्सिङ काङको आगमनबुङ इन्सिका इदोङ मिसियाको आगता जेनावा |
\v 29 इङको दिना संकटगेलाइको न्हुसो |सान्हे कितिकितिता वा,कालाउ तालिबुङ ताइको फैसालामका माप्यावा | फुरुगेलाइ बादेलसो हुल्लावा,कालाउ बादेलको गोताङ आनेमाने गेलाइ इसो ओसो जेनाङ |
\v 30 इङको बेला (पहर) बादेलता चिना गेलाइ तिनाङ कालाउ उङको द्याङको चानको चिना जेनावा |सुमिङ भारिदोङ गोताङ द्याङगेलाइ खारावा | झाराङ द्याङगेलाइ  द्याङको चानहेङ बादेलता लोधोङका तिनावा | द्याङको चान सरबुङ कालाउ माहान गौरब चुम्तेङ लावा |
\v 31 द्यापाहाङ आकासको एनोङ थामेसो आरु भेनेङ ओटाका थामे थेकापा परमेस्वरसो साल्का द्याङगेलाइहेङ जोम्पावा द्याङको चान तुरहि गाला दोफाङ स्वर्गदुत गेलाइ दिङगिलप्याङ |
\v 32 ''नेभाराको सिङ नेलाइहेङ धिरपावा:जेलाउ नेभाराको सिङको दालेङगेलाइ सिङ जाल जालका तिनावा कालाउ दोरका तिङतेङ नेलाइ गिस्वाना धाङका बेला भेरपाङ हि |
\v 33 एसाङदोङ नेलाइबुङ जेलाउ इदोइ गोताङ काथा जेङका तिङस्वाना,कालाउ वा भेरपाङ फिनुताङ हि दोतेङ गिसु |
\v 34 जातिङको का नेलाइहेङ दोअ्खा कि इदोइ गोताङ काथा पुरा माजेङपाभारि या पुस्ता सिन्हुपा हिलाउदोङ इदोइ काथागेलाइ जेनावा |
\v 35 स्वर्ग कालाउ पृथ्वि ध्वस्त जेनावा,कालाउबुङ काङको बचन ध्वस्त माजेनावा |
\v 36 उङको घाटाना हेलाउ जेनावा दोतेङ हासुबुङ द्याङ उङको समय कालाउ दिना पागिखे | चान ताइमिहेङ कालाउ स्वर्गदुत गेलाइ बुङ मागिखे | कालाउ आबा खिनिङ थाहा गिखे |
\v 37 द्याङको चान लोलाउ,उङकोबेला इन्सिकाङ स्थिति जेनाङ जेसाङ नुहाको समयता(पहर) जेङका हिघाखे |
\v 38 उङको बेला जल-प्रलय जेङलि खान्तेङ लाम्फा द्याङगेलाइ चाखाताङ आमकाताङ पाघाखे | नुहा नाउता मादुल्पा भारि द्याङगेलाइ बिहु पाधोङघाखे कालाउ ताइको चान मान्दिगेलाइहेङ बिहु पालि पिधोङघाखे |
\v 39 द्याङगेलाइ हाइ जेङधोङखे दोअ्तेङ थाहा मागिगाखे | कालाउ ओदोङ बेला जलप्रलय जेङहि कालाउ गोताङ होइहि | द्याङको चानको आगमनबुङ एसाङ जेनाङ |
\v 40 न्हेमि द्याङगेलाइ मिलिङता काम पाकाताङ ल्यावा | एअ्मिहेङ टोलिहेङ चुम्पावा कालाउ भेनेङहेङ लाअ्धियावा |
\v 41 न्हेमि बेबालाइ जान्ताता उम सुतेङ ह्यावा,एअ्मिहेङ चुम्पावा कालाउ भेनेङहेङ लोअ्धियावा |
\v 42 'आदोङ भाअ्सिङ हेलालाबुङ तियार जेङतेङ हिसु | हेथे पहर नेलाइको परमप्रभु ल्वाङ दोअ्तेङ नेलाइहेङ थाहा गिलि मादोस्वाना |
\v 43 थाहा गिसु एदि सा को माझन चोर हेथे पहर ल्वाङ दोअ्का गिनु वा तियार जेङतेङ हिदावा |वा सर्तक जेङतेङ हिदावा कालाउ चोरहेङ सा लिता दुल्लि मापिघ्यावा |
\v 44 ओदोङ भाअ्सिङ नेलाइ बुङ तियार जेङतेङ हिसु | द्याङको चान इसिका पहरता लावा ज्याइको नेलाइ आसा पाका मान्थु स्वाना |
\v 45 ''बिस्वासि कालाउ बुदि्मान नोकर हासु हि,ज्याइहेङ वाको माझन ताइको जाहान को चाकरियागेलाइहेङ ठिक-ठिक समयता चालि आम्लि प्यावाको दोतेङ काम लगाइका हिखे |
\v 46 जेलाउ माझन लोखे कालाउ नोकरगेलाइ हेङ पिका काम पातेङ हिका निङनु,उङको नोकर धन्यको हि |
\v 47 का नेलाइहेङ जातिङको दोअ्खा | उङको माझन वासिहेङ ताइको दोफा हिका गोताङ सम्पति वाको खुरता जिम्मा लगायावा कालाउ वा गोताङ आनेमाने गेलाइको खाङसुलि जिम्मा निनावा |
\v 48 कालाउ नोकरदोङ दुस्त हिनु कालाउ ताइको माझन बेलोम्पा ल्वाङ दोअ्तेङ समझेपानु ओदोङ बेला हाइ ज्यावा ?
\v 49 कालाउ न्हुसो वा आरु भेनेङ नोकर गेलाइहेङ दानाइलि तेनावा | वा ताइमिङ भाइपाहाङ आरु द्याङगेलाइ दोफा योम्तेङतेङ चालि आम्लि तेनावा |
\v 50 उङको नोकरको माझन वा मासोचिका दिना कालाउ थाहा मागिका पहरता ल्वाङ |
\v 51 कालाउ वाको माझन वासिहेङ सहिलि मादोका दण्ड प्यावा कालाउ वासिहेङ दिकालाइको माझाता थाइगिल्यावा | इन्ता द्याङगेलाइ खारसुवा-वा कालाउ तासिङ रेतावा |
\c 25
\v 1 ''इङको बेला स्वर्गको सारभि तेलोङ बेहुलि गेलाइ भाइकाङ जेनावा,ज्याइ ताइ ताइको चेरा चुम्तेङ बेहुला ह्रम्लि हानिहि |
\v 2 नाअ्मि बहुलिगेलाइ चाहि मुर्ख हिघाहि,कालाउ नाअ्लोङ बेहुलि गेलाइ चाहि बुदिृमान हिघाहि |
\v 3 उङको नाअ्मि मुर्ख बेहुलिगेलाइ ताइको चेरा चुम्पुहि कालाउ ताइ दोफा आसा फाल्तु चुइति चाहि माचुम्पुहि |
\v 4 कालाउ नाअ्लोङ बुदिृमानि बहुलिगेलाइ चाहि ताइ-ताइको चेराता कालाउ इम्बालाइ आसा हेन्जा जोम्पातेङ ताअ्का चुइलिबुङ चुम्पुहि |
\v 5 कालाउ बहुला लोलि एकदम दिलि जेङहि,झाराङ बहुलिगेलाइ भाइतेङ जिम्लि तेङहि |
\v 6 कालाउ न्हिसिन्हा आधेमि र् हिकाइहि,बेहुला लाखोङ,वासिहेङ भेतिलि बाहार लोसु |
\v 7 ''कालाउ भाराङ बेहुलिगेलाइ नाङघाहि | इम्बालाइ ताइ-ताइको चेरा तियार पाहि |
\v 8 कालाउ बुदिृमान्थुका बेहुलिगेलाइ बुदिृहिका बेहुलिगेलाइहेङ दोअ्हि,केलाइ हेङ नेलाइको आतुइसा चुइति पिसु हाइपालि पानु केलाइको ता हिका चुइति दोहोइ, कालाउचेरागेलाइ मि:मि होइ |
\v 9 'बुदिृमानि बेहुलिगेलाइ जोबाफ पिहि,'माको!हाइपालिदोनु केलाइकोता हिका चुइति नेलाइ झाराङको भाअ्सिङ प्रसन्न मापुग्याङ | बुरु,नेलाइदोङ ताइमिङ भाअ्सिङ दोकानता हानेतेङ ताइको भाअ्सिङ चुइति चोल्सु,उङको रेम्का जेनावा |
\v 10 कालाउ न्हुसो इङको नाअ्मि मुर्ख बेहुलिगेलाइ चुइति चोल्लि हानिहि | जेलाउ इम्बालाइ हानिदोङघाखे,ओदोङ पहर बेहुला लोहि,कालाउ तियार जेङका झाराङ बेहुलिगेलाइ बेहुलादोफा बिहुको भातियारता योम्लि हानिहि | कालाउ न्हुसो फिनु गिहि कालाउ ताल्चाबुङ लागाइहि |
\v 11 ''एघुरिङता आरू बेहुलिगेलाइ लोहि |इम्बालाइ दोअ्हि,'प्रभु-प्रभु केलाइहेङ फिनु हिपिसु केलाइ हेङबुङ लिता दुल्लि पिसु |'
\v 12 ''बेहुला जोबाफ पिहि,का नेलाइहेङ जातिङको दोअ्खा,का नेलाइहेङ माचिखा |
\v 13 ''ओदोङ भाअ्सिङ हेलालाबुङ सतरक जेङतेङ हिसु | नेलाइ मागिसुखेना कि द्याङकोचान हिदोइ दिना,याते हिदोइ पहरता ल्वाङ |''
\v 14 ''स्वर्गको सारभि उङको द्याङ भाइकाङ हिखे,जाइ ताइ सा सो भेनेङ  थाम हानिलाउ | ताइको नोकरगेलाइहेङ काइतेङ ताइको गोताङ आनेमानेगेलाइ इम्बालाइहेङ जिम्मा पिखे |'
\v 15 हिदोइ चाहि नोकर हेथे हाइपालि दोखे दोतेङ ओबालाइको खुबि अनुसार बिचार पाहि | कालाउ वा एअ्मि नोकरहेङ ना तोडा पिहि | भेनेङहेङ न्हे पिहि |कालाउ सुमतेहेङ ए तोडा पिहि | कालाउ वा ताइको दामा चाहि |
\v 16 जेदोङ नोकरहेङ ना,तोडा पिका हिघाहि वा माफा ब्यपार पालि तेङहि | वा आरुङ ना तोडा बदेपाहि |
\v 17 न्हे तोडा निङका बुङ एन्साङ पाहि | वा बुङ ताइको गोताङ ताका ब्यापारता लगाहि कालाउ न्हे तोडा कामाहि |
\v 18 कालाउ ए तोडा खिनिङ ताका निङका नोकर हानिहि कालाउ भोनोङ तोतेङ वाङखाराका बानाइहि | वाको ताका वा उङको धाराता पुराइहि |
\v 19 ''हेन्जा समय न्हुसो माझन साभारि घुरिहि | वा नोकर गेलाइहेङ इङको ताका गेलाइ इम्बालाइ हाइ-हाइ पाहि दोअ्तेङ हिअ्हि |''
\v 20 ना तोडा निङका नोकर ताका चुम्तेङ माझनकोता लोहि | वा दोअ्हि,'माहासय,ना कासिहेङ ना तोडा खान्धुरि पातेङ जिम्मा पिकाहिघाखेना |ओदोङ भाअ्सिङ आरु ना तोडा कामाइलि का उङको ताका कामता लागाइघा |'
\v 21 ''माझन जोबाफ पिहि,''ना रेम्का पाना | ना असलनोकर नासिहेङ खान्धुरिपालि द्वाङ | आतुइसा ताका सोना हेन्जा कामाइ ना | ओदोङ भाअ्सिङ नासिहेङ आरु हेन्जा जिम्माबारि पिलि द्वाङका,लोउ का दोफा लेङचासु'
\v 22 ''कालाउ न्हे तोडा निङका नोकर माझनकोता लोहि,वा दोअ्हि,'माहासय,ना कासिहेङ न्हे तोडा पिका हिघाखेना | इङको हेङ का ब्यापारता लागाइघा कालाउ आरु न्हे तोडा कामाइघा |
\v 23 ''माझन जोबाफ पिहि,'ना रेम्काङ पाना | ना,असल नोकर हिना,ज्याइहेङ खान्धुरि पालि द्वाङ | आतुइसा ताका सोना हेन्जा कामाइना | ओदोङ भाअ्सिङ का नासिहेङ आरु हेन्जा जिम्माबारि प्याङका/लोउ कालाउ का दोफा लेङचासु |''
\v 24 ''कालाउ नहुसो ए तोडा निङका नोकर माझनकोता लोहि | वा दोअ्हि,'माहासय,का नासिहेङ हेन्जा कठोर(ठाङका) द्याङको भाइपा चिनिलि दोअ्घा | चालाइदोङ माथिङसिङ सेका बोझा ल्होपालि खाङखेना |''
\v 25 ओदोङ भाअ्सिङ का हेन्जा थिघा |का नाङको ताका भोनोइ लिता म्होतेङ हिघा,ना पिका इङको टोपाला इदोइ दोङ |''
\v 26 ''माझनको जोबाफ पिहि,'ना दुस्त कालाउ आल्थिका नोकर,चालाइ माथिङका थामेता सेका ल्होपालि लोका कालाउ चालाइ माविका थामेता सीसा जोम्पालि दोअ्तेङ ना कासिहेङ दोअ्ना,एन्सापानि |
\v 27 ''ना काङको ताका बैकता जोम्पालि गोइधाना | का जेलाउ घुरितेङ लोका हिघाइङको बेला गोताङ ताका निङलि दोअ्धाङका | कालाउ उङको ताकाको ब्याज निङलि दोअ्धाङका |
\v 28 'ओदोङ भाअ्सिङ माझान आरु नोकर गेलाइहेङ दोअ्हि,इङको नोकर सो ताकाको तोपालि(सिपि) धिङसु कालाउ ज्याइ दोफा त तोडा हि वासिहेङ दोङ पिसु |
\v 29 ज्याइ दोफा जेथे हेन्जा हि वा आरु हेन्जा निनावा | ज्याइ दोफा हाइबुङ मान्थु,वाको दोफा हिका बुङ वासो धिङप्यावा |'
\v 30 इङको काम मालागिका नोकरहेङ बाहार कितिकितिकाता उल्ला पिसु | जेता द्याङगेलाइ दु:ख कालाउ कस्टता तासिङ रेअ्तेङ,जितेङ खारतेङ हि
\v 31 'द्याङको चान आरुङ ल्वाङ,वा मारफाङ गौरब दोफाङ ल्वाङ | गोताङ स्वर्गदुत गेलाइ बुङ वाको दोफाङ ल्वाङ,वा राजा भाइपा सिहासनता बिराजमान जेनावा |
\v 32 वाको आगाता सुमुङभारि गोताङ द्याङगेलाइ जोम्मावा |कालाउ द्याङको चान इङको द्याङगेलाइहेङ न्हेलाङ भागता खर्नावा | इङको भेडा मेसा कालाउ आमा मेसागेलाइहेङ भेनेङ-भेनेङ भागता खेनाङ भाइपा ज्यावा |
\v 33 वा भेडा मेसागेलाइहेङ ताइको दामपाहा ताअ्तावा कालाउ आमामेसा गेलाइहेङ ताइको  के पाहा ताअ्तावा |
\v 34 'राजा ताइको दामपाहा योम्कालाइहेङ द्वावा,''लोसु काङको आबा नेलाइहेङ हेन्जा आसिरबाद पिकाहि | लोसु कालाउ परमेस्वर नेलाइको भाअ्सिङ प्रतिग्या पाका सारभिता हिसु | सिरजाइकाको लाम्फासोङ इदोइ नेलाइको भाअ्सिङ तियार पाका हिघाहि |
\v 35 इङको नेलाइको सारभि,हाइपालिदोनु का म्हुतुका बेला नेलाइ कासिहेङ चालि पिका हिघासुना | का चिआम्लि कालाउ नेलाइ कासिहेङ चिआम्लि पिसुना | का एकलाङ कालाउ सा सो मारेम्का जेङतेङ हिलाउ,कालाउ एन्सालाउ नेलाइ कासिहेङ ताइको सा ता स्वागत पासुना |
\v 36 का नाङघाङ हिघाखा,कालाउ नेलाइ कासिहेङ लोखोन धावा होङलि पिका हिघासुना | का मासाधेका हिघाखा,कालाउ नेलाइ कासिहेङ सामाराइका हिघासुना | का कैदि हिघाखा,नेलाइ कासिहेङ खाङलि लोका हिघासुना |
\v 37 ''जेलाउ धार्मिक द्याङगेलाइ जोबाफ पियाङ,परमप्रभु,केलाइ नासिहेङ हेलाउ,म्हुतुका हिका तिङना हिरो ? कालाउ हेलाउ केलाइ नासिहेङ उम चालि पिनाहि ? केलाइ नासिहेङ हेलाउ चिआम्लि किका तिङनाहि,कालाउ केलाइ आम्लि चि पिनाहि ?
\v 38 केलाइ नासिहेङ हेला ? एकलाङ सा सो मारेम्का जेङका तिङनाहिरो ?केलाइ हेलाउ नासिहेङ ताइको सा ता चुमानाहि रो ?
\v 39 ना हेलाउ नाङघाइ हिघाखेना रो केलाइ नासिहेङ लोखोन धावाहेङ पानाहि हि रो ? केलाइ हेलाउ नासिहेङ मासाधेका तिङनाहि रो या ते कैदि हिका तिङनाहि, कालाउ केलाइ नासिहेङ सहायता पालि लोनाहि |
\v 40 ''कालाउ राजा इम्बालाइहेङ जोबाफ प्यावा,का नेलाइहेङ जातिङको दोअ्खा | इता नेलाइ काङको इदोइ जामालाइको भाअ्सिङ जे जेथे पाहि,उङको दोङ थुप्रो हि |
\v 41 कालाउ नहुसो ताइको केए पाहा योम्का द्याङहेङ राजा द्वावा,'का सो दुरे हाने | परमेस्वर लाम्फादोङ गेलाइहेङ दण्ड पिलि निश्चित पाका हि | हानेसु दिनाङ गाअ-गाअ तेङ हिका मेता दुल्सु | उङको मे दुष्टगेलाइ कालाउ दुतगेलाइको भाअ्सिङ जोलाइका |
\v 42 नेलाइ हानेसु,हाइपालिदोनु का म्हितुका हिघाखा,नेलाइ हाइदोङ चालि मापिसुना | का चि आम्लि किका हिघाखा,नेलाइ हाइदोङ लाम्लि मापिसुना |
\v 43 का सासो एकलाङ कालाउ दुरेता हिघाखा,ना कासिहेङ ताइको सा ता माकाइना | का नाङघाङ हिघाखा कालाउ कासिहेङ होङलिको भाअ्सिङ लोखोन धावा मापिना | का मासाधिका हिघाखा,कालाउ कैदि हिघाखा,नेलाइ काङका वास्ता मापासुना |
\v 44 ''कालाउ न्हुसो इम्बालाइ बुङ जोबाफ पिहि,परमप्रभु,केलाइ नासिहेङ हेलाउ म्हितुका कालाउ चि आम्लि किका तिइनाहि ? केलाइ नासिहेङ हेलाउ एकलाङ हिका कालाउ सा सो दुरे हिका तिङनाहि ? कालाउ केलाइ नासिहेङ हेलाउ नाङघाङ हिका कालाउ मासाधेका तिङनाहि ? कालाउ इदोइ गोताङ तिङतेङ केलाइ साहायता पानाहिरो ?
\v 45 ''कालाउ न्हुसो राजा इम्बालाइहेङ दोअ्हि,का नेलाइहेङ जातिङको दोअ्खा,इदोइ म्हुइका जामाल गेलाइको भाअ्सिङ हाइबुङ नेलाइ मापासुना,इदोइ गोताङ काङको भाअ्सिङ मापासुना |'
\v 46 ''जेलाउ इम्बालाइ आनन्तको दण्डको भागि जेनावा,कालाउ धर्मिद्याङगेलाइ अनन्त जिबनता दुल्लावा |''
\c 26
\v 1 येसु:इङको गोताङ काथा दोअ्लि दोअ्तेङ न्हुसो ताइको चात्यागेलाइहेङ दोअ्हि,
\v 2 ''नेलाइहेङ थाहादोङ हि,न्हे दिना न्हुसो निस्तारपारर्मा सुरू जेनाङ | कोकोङ दिना द्याङको चानहेङ क्रुस्ता तोइलि सतुरगेलाइ कोता पिपुवा वा |''
\v 3 कालाउ मुख्य धामिगेलाइ कालाउ यहुदि:प्रधान अगुवागेलाइ धामिगेलाइको थामेता जोम्हि | प्रधान धामिका मि कैफाया हिघाहि |
\v 4 इङको सभाता येसु:हेङ रिम्लि दोतेङ दाउदगेलाइ इम्बालाइ उल्लापाहि | इम्बालाइ आधिमि धाताइका निहु पातेङ येसु:रिम्लि कालाउ सेलिको भाअ्सिङ निस्चित पाहि |
\v 5 इम्बालाइ दोअ्हि,''निस्तार पारबा् को दिना केलाइ येसु:हेङ रिम्लि माद्वाङ | केलाइ द्याङगेलाइ चेर ताङपाङ कालाउ भाङ-भाङका भारबुसाइका माकिन्हाखे |
\v 6 येसु:बेथानिता हिघाहि,वा रोग्या खोका सिमोनको साअ्ता हिघाहि |
\v 7 एलोङ बेजान सिसिको बोतलता हेन्जा दाम परेका अत्तरको चुम्तेङवा कोता लोहि,कालाउ वा चालि योम्लाउ उङको बेजान अत्तर पुरुङता होपिलि |
\v 8 चात्यागेलाइ उङको तिङतेङ उङको बेजानदोफा चेरताङपाहि | चात्यागेलाइ हिअ्हि,''इङको अत्तर हाइपालि नासा पाना ?
\v 9 इङको हेन्जा दामता पितेङ गरिबगेलाइहेङ पि:लि दोधाङ |''
\v 10 येसु:इदोइ गोताङ काथा थाहा गितेङ,येसु:दोअ्हि,''नेलाइ वासिहेङ हाइपालिको सादेसुखेना पिसुखेना ? वाते काङको भाअ्सिङ रेम्का काम पाका हि |
\v 11 इङको दोका द्याङ गेलाइ दिनाङ नेलाइ दोफा हि | का चाहि दिनाङ नेलाइ दोफा माह्याङका |
\v 12 इङको बेजान काङको जिउदोङ भरि अत्तर लगाइपिहि | वा कासिहेङ का सिलाउ सिका मुन्धुङ भाअ्सिङ तियार पाकाहि |
\v 13 का नेलाइहेङ जातिङभारि दोअ्खा,इदोइ ये बानाल गोताङ सुमिङ भरि बानाल पानाङ | कालाउ गोताङ थामेगेलाइता इङको बेजान पाका ये कामगेलाइ बुङ दोपियाङ,कालाउ द्याङगेलाइ वासिहेङ दिनाङ फोम्पातेङ ह्यावा |
\v 14 कालाउ न्हुसो तेन्हे चात्यागेलाइसो एअ्मि मुख्य धामिगेलाइकोता हानेहि | उङको चात्याकोमिङ यहुदा:इसकरयोति हिघाहि |
\v 15 यहुदा:दोअ्हि,''का नेलाइको खुरता येसु:सुम्पिप्याङका | इङकोको भाअ्सिङ कासिहेङ हेथे ताका पिस्वाना ? ''धामिगेलाइ वासिहेङ चादिको एकुरितेलोङ सिक्का पिहि |
\v 16 कोकोङ पहरसोङ यहुदा येसु:हेङ रिम्पालि दाउ भोगोल्हि तेङहि |
\v 17 आखमिरि तोलेको लाम्फाको दिना,चात्यागेलाइ येसु:कोता लोहि | चात्यागेलाइ दोअ्हि,''निस्तार पार्बाको उम चालि केलाइ नासिहेङ तियार पाप्याङ | केलाइ हिता उम गाका ना मन्दाताखेना |
\v 18 येसु:दोअ्हि,''सहर भारि हानेसु |काङको नाल्का द्याङकोता हानेसु | वासिहेङ दोअ्सु,गुरु एसा दोअ्लि दोअ्का हिदोअ्तेङ दोअ्सु,काङको दोअ्का समय हेन्जाङ चेम्ताङ लोका हि | का निस्तार पार्बाको उम काङको गोताङ चात्यागेलाइ दोअ्का नाङको सा ता चाङका |''
\v 19 चात्यागेलाइ येसु:को आग्या जेसाङ गोताङ काम पापिहि | इम्बालाइ निस्तार पार्बाको उम तियार पाहि |
\v 20 जेलाउ बेल्हाकाताङ हानिधाहि,येसु:ताइको चात्यागेलाइ दोफा उम चालि योम्का हिघाहि |
\v 21 इम्बालाइ झाराङ उम काताङ हिघाहि,येसु:दोअ्हि''का नेलाइहेङ जातिङभारिको दोअ्खा | नेलाइ मध्येसो एअ्मि कासिहेङ रिम्पास्वाना |''
\v 22 चात्यागेलाइ इङको हिङतेङ मारफाङ दु:खि जेङहि,झाराङ वासिहेङ हिअ्हि,''प्रभु,हाइ  इङको का ? काते माको वाला ?
\v 23 येसु:जोबाफ पिहि,''ज्याइ काङको कचौराताका दोअ्फा खुर चोबिहि वादोङ कासिहेङ बिस्वासघात पाङ |
\v 24 द्याङको चान धर्मसास्त्रता जेसा लेखिएकाहि इन्सिकाङ जेङलि गोयाङ |कालाउ द्याङको चानहेङ सेलिको भाअ्सिङ रिम्चापावा इङको द्याङ मारेम्का नतिजा भोगिलि गोयाङ | इसिका जेङलि खान्तेङ ता इङको द्याङको जोलोङदोङ माजेङनु बुरु रेम्धावा |
\v 25 कालाउ न्हुसो येसु:हेङ रिम्चापाका यहुदा:येसु:हेङ दोअ्हि ''गुरुज्यु हाइ इङको कादोङ ? कालाउ येसु:वासिहेङ दोहि,''एइ,इङको नादोङ |''
\v 26 चाकाताङ पालाउ येसु तोले खुरता तोलेहि | येसु:तोलेको भाअ्सिङ परमेस्वरहेङ धन्यबाद पिहि,कालाउ तोलेहेङ पोङहि |येसु:ताइको चात्यागेलाइ तोले पिहि,कालाउ दोअ्हि, ''इदोइ तोलेगेलाइ कोसु कालाउ चासु | इदोइ तोलेदोङ काङको जिउ |''
\v 27 कालाउ न्हुसो ये बाति दाखरस चुम्हि |येसु:दोअ्हि''नेलाइ झाराङ इतासो आम्सु |
\v 28 उङको दाखरस काङको हिति | काङको हिति परमेस्वर पाहासो वाको द्याङगेलाइको  भाअ्सिङ नावा कारार सुरु जेनावा | इदोइ हिति हेन्जाङ द्याङगेलाइ ओबालाइको पाप  सायामाको भाअ्सिङ होपावा |
\v 29 का नेलाइहेङ दोअ्खा:का या दाखरस आखेङ माल्वाङका जेलाउथेकापा काङको आबाको सारभिता नावा भाइपाङ जेन्तेङ केलाइ दोफाङ आमाम्पा भारि |''
\v 30 इम्बालाइ झाराङ एलोङ ले लोहि | कालाउ न्हुसो इम्बालाइ ''जैतुन:तिकारता'हानिहि |
\v 31 येसु:चात्यागेलाइहेङ दोअ्हि,  ''नानि आधा न्हिसिनता काङ्को कारनसो नेलाइ ताइको खानघुरि लाअ्स्वाना हाइपालिदोनु इदोइ धर्मसास्त्रता लेखिएकाहि:'का गोठालोहेङ प्रहार पाङका कालाउ बागालको भेडा मेसा गेलाइ आउलिगेलावा |
\v 32 का सितेङ,का सिकासो सिन्चालतेङ ल्होकाङका | कालाउ न्हुसो का गालिल हानाइका | नेलाइ थुकालि खान्तेङ का इन्ता थुकाताङका |''
\v 33 पतरस दोअ्हि,''झाराङ चात्यागेलाइ नाङको कारणसा खान्धुरि लाअ्तावा | का काङको खान्धुरि हेलालबुङ मालाअ्ताङका |''
\v 34 येसु:दोअ्हि,''का नासिहेङ जातिङभारि दोअ्खा |नानि बेल्हालाउ धाङगाइ किरा ओलि खान्तेङ ना कासिहेङ सुम पतक लाअ्का ह्याना |''
\v 35 कालाउबुङ पतरस जोबाफ पिहि,''का नासिहेङ हेलाउबुङ माअ्ताङका नादोफाङ सिलि गेलाइबुङ का नासिहेङ इन्कार मापाङका |''कालाउ झाराङ चात्यागेलाइबुङ इदोइ काथा दोअ्हि |
\v 36 कालाउ न्हुसो येसु:ताइको चात्यागेलाइ दोफा गेलस्मानि दोअ्का थामेता हानेहि | येसु:ओबालाइ दोअ्हि,''नेलाइ एताङ हिसु,का चाहि आसा ओसो हानितेङ दोम्चाइयाङका |''
\v 37 येसु:पतरस कालाउ जब्दिको न्हेलोङ चानगेलाइहेङ ताइको दोअ्फा चुम्पुहि | कालाउ येसु:मेनाङ दु:खि जेङहि,कालाउ वाको मन आउलिहि |
\v 38 येसु:पतरस कालाउ जब्दिका न्हेलोङ चानगेलाइहेङ दोअ्हि,''काङको आत्मा मेनाङ दु:ख दु:खहोइ पोङघाका हि | काङको प्रान वाङखाराका सोकहेङ पोङघाकाहि | ना सिलि ना हिलि जेङका हि | नेलाइ इन्ता का दोफा माजिम्सिङ हिसु कालाउ र् मसु |''
\v 39 कालाउ येसु:ओबालाइसो आसा दुरे हानेहि | येसु:भोनोइता तुघुरतेङ दोम्चाकाहि,''काङको आबा,जेङलिदोनु एदोइ कासिहेङ कस्तको या बाति आसा दुरे जेनाको | कालाउ बुङ इदोइ काङको मनहोइपाका भाइका माको नाङको मनहोइ जेनाको |''
\v 40 कालाउ न्हुसो येसु:ताइको चात्यागेलाइकोता लोहि | येसु:ओबालाइहेङ मस्तजिम्तेङ हिका तिङहि | येसु:पतरसहेङ दोअ्हि,''ना काङको भाअ्सिङ एघान्ताङबुङ माजिम्सिङ हिलि मादोना ?
\v 41 माजिम्सिङ हिसु कालाउ दोम्चाकाइसु,ज्याइसो ना परिक्छाय्ता मापरियाना | नाङको आत्मा तियार हि,कालाउबुङ नाङको जिउ चाहि सेङका हि |''
\v 42 ''आरूङ न्हुसो येसु:न्हेपतक हानिहि,कालाउ दोम्चाकाइलि तेङहि,''काङको आबा,एदि का भासिहेङ माआम्का भरि इदोइ कस्तको बाति लाअ्पालि काङकोसा जेङलि मादोनु,ना हिसिका पालि खाङखेना इन्सिकाङ हिलि पि |''
\v 43 येसु:आरोङ न्हेखेता ताइको चात्यागेलाइ हिका थामेता लोहि,एन्सालाउबुङ येसु:ओबालाइहेङ मस्त जिम्तेङ हिका तिङहि हाइपालिदोनु ओबालाइको मिसिया हेन्जाङ निन्घा धुलाइतेङ हिघाहि,कालाउ मिस्याबुङ ल्हितेङ हिघाहि |''
\v 44 ओदोङ भाअ्सिङ येसु:ओबालाइहेङ लाअ्तेङ आसा दुरे हानिहि | कालाउ येसु:आरोङ  दोम्चाकाइ हि | सुम्खे लोलाउबुङ ओबालाइ लाम्फाको भाइपाङ तिङ्हि |
\v 45 कालाउ येसु:चात्यागेलाइहेङ लोतेङ दोअ्हि,नेलाइ एलाबुङ जिम्तेङ हिस्वाना,कालाउ माइसातेङ हिसुन्हा ? एला द्याङको चानहेङ पापिगेलाइको खुरता  रिम्लि तोम्का पहर चेम्ताङ लोलि दोहोइ |
\v 46 ल्होसु! केलाइ एलाङदोङ हानिलि गोयाङ | इता कासिहेङ रिम्पाका द्याङ एताङ लोखोइ |''
\v 47 येसु:काथा दोसुकाताङ हिघाहि,उङको पहर यहुदा: इनता लोहि | यहुदा:तेन्हे चात्यागेलाइ सो एअ्मि हिघाहि | यहुदा:दोफा हेन्जा द्याङगेलाइ हिघाहि | उङको द्याङगेलाइहेङ मुख्य धामिगेलाइ कालाउ जनताको आवाराङ प्रधानगेलाइ दिङगिल्का हिघाहि | यहुदा:को इङको द्याङगेलाइ तरबार कालाउ भालागेलाइ चुम्तेङ लोका हिघाखे |
\v 48 यहुदा:येसु:नालपालिको भाअ्सिङ इम्बालाइहेङ इदोइ चिनापिका हिघाहि | यहुदा:दोअ्हि,''का जेदोङ द्याङहेङ चुमाइ चाङका इङकोदोङ येसु:वासिहेङ रिम्पुसु |''
\v 49 कालाउ यहुदा:सोझाङ येसुकोता हानितेङ दोअ्हि,''हे गुरुज्यु!''कालाउ यहुदा:येसु:हेङ चुमाइ चाहि |
\v 50 येसु:दोअ्हि,''ओइ सानाइति,ना हाइपालि लोना इङको वा |''ओदोङघुरि द्याङगेलाइ लोहि,कालाउ येसु:हेङ रिम्लि |
\v 51 येसु:दोअ्हि,''ओइ सानाइति,ना हाइपालि लोना इङको वा |''ओदोङघुरि द्याङगेलाइ लोहि,कालाउ येसु:हेङ रिम्लि |५१ जेलाउ इसिका जेङहि,कालाउ येसु:को दोफा हिका एलोङ चात्या तरबार उल्लिपाहि | वा बारका धामिको नोकरको न्हातोङ पुक्कापा पाल्पिहि |
\v 52 येसु:वासिहेङ दोअ्हि,नाङको तरबार वाकोङ थामेता ह्वा! जाइ तरबार चालाइखे वासिहेङ तरबार होइदोङ सेअ्खे |
\v 53 नासिहेङ थाहा हि,का काङको भाअ्सिङ आबा दोफा साहायताको बिन्तिपानु वा स्वर्गदुत गेलाइ तेन्हे दर्जन एनाङदोङ दिल्गिल्प्यावा ?
\v 54 इदोइ का पानु हेन्जा धर्मसास्त्रता लेखेका काथा पुरा जेनावा ? धर्मसास्त्र इसिकाङ जेङलि गोयाङ दोअ्खे |''
\v 56 इदोइ गोताङ काथागेलाइ अगमबक्तागेलाइ लेखेका अनुसार पुरा जेनाको दोअ्हि,कालाउ इसिका जेङहि |''कालाउ न्हुसो गोताङ चात्यागेलाइ येसु:हेङ एकलाङ बानाइतेङ लाअ्तेङ हानेहि |
\v 57 येसु:हेङ रिम्कालाइ वासिहेङ मुख्य कैयाफाको साता थुकापा | सारतिगेलाइ कालाउ वाराङ यहुदी:गेलाइको बार् कालाइ इन्ता जोम्तेङ हिघाहि |
\v 58 पतरस येसु:हेङको न्हुअ् न्हुअ् हानेहि | जेलाउ येसु:हेङ मुख्य प्रधान धामिको चुम्पुधोङ घाखे पतरस मुख्य प्रधान धामिको साको सालेङ थेकापा हानेहि | वा इन्ता हानेतेङ पालेगेलाइको भेरपाङ योम्लि |एला हाइ जेनाउ वाला दोअ्तेङ पतरस खाङलि खाङघाखे |
\v 59 प्रधान धामिगेलाइ कालाउ यहुदि:नेतागेलाइको गोताङ माहासभा येसु:को बिरूद्ता एलोङ ना एलोङ धाताइका गोल्ति तिङपालि मेनाङ पाहि | ओदोङ पहासो इम्बालाइ येसु:सेलि खाङघाखे |
\v 60 इन्ता हेन्जाङ द्याङगेलाइ लोहि कालाउ येसु:को बिरुद्ता धाताइका गोल्तिगेलाइ लगाइहि | कालाउबुङ महासभा येसु:हेङ सेलिको भाअ्सिङ इन्सिका हिदोइबुङ मारेम्का सदर निङलि मादोहि | कालाउ कि न्हेअ्मि द्याङ लोतेङ दोअ्लि तेङहि,
\v 61 ''इदोइ द्याङ 'का परमेस्वरको सा र् हालि द्वाङका कालाउ सुम्निको दिनाता आरोङ का इङको हेङ बानाइलि द्वाङका दोअ्का हि |''
\v 62 कालाउ मुख्य धामि ल्होतेङ येसु:हेङ दोअ्लि तेङहि,''इदोइ द्याङगेलाइ नाङको बिरुदृता माजेङका गोल्ति लागाइका हि | हाइ नाङको हुता लगाइका दोसगेलाइ सो नाङको हाइबुङ जोबाफ मान्थु ? हाइ इम्बालाइ थिकोङ दोअ्का हि ?''
\v 63 येसु:सिकापाहि हाइदोङ मादोहि | कालाउ मुख्य धामि येसु:हेङ हिअ्हि,''एला बान्चिका परमेस्वरको मिङता केरा चातेङ ना दोअ्,बान्चिका परमेस्वरको मिङता केलाइहेङ जातिङको काथा दोअ्पि दोतेङका नासिहेङ आग्या पिखा | केलाइहेङ दोअ्पि हाइ ना दोङ परमेस्वरको चान ख्रिस्त हिना ?
\v 64 येसु:दोअ्हि,''एइ काङदोङ | कालाउ का दोअ्खा न्हुसो भबिस्यता नालाइ द्याङको चानहेङ परमेस्वरको दाम्पाहा भारि योम्तेङ कालाउ स्वर्गको बादेलता लोकाताङ पाका तिङसुवाना |
\v 65 प्रधान धामि जेलाउ इङको काथा हिअ्हि वा मारफाङ चेर ताङपाहि | ताइकोङ धावा थेअ्तेङ वा दोअ्लि तेङहि,''इदोइ द्याङ परमेस्वरको निन्दा पाका हि,केलाइहेङ आरु भेनेङ काथा हाइपालि गोयाङ रो ? हाइ प्रमाणको खाचो हिरो! नेलाइ झाराङ सिङसुना या परमेस्वरको बिरूद्को निन्दा पाका हि |''
\v 66 नेलाइको हाइ बिचार हि ? यहुदिगेलाइ जोबाफ पिहि,''वा दोसि हि वासिहेङ सेलिको भाअ्सिङ कालाउ दण्ड निङलिको भाअ्सिङ योग्य हि |''
\v 67 कालाउ न्हुसो द्याङगेलाइ येसु:को नुइ थुम्पिहि | इम्बालाइ वासिहेङ मुर्किहोइ दानाइहि | आधिमि येसु:हेङ चाउरिहि |
\v 68 इम्बालाइ दोअ्हि,''ना अगमबक्ता ख्रिस्त हिना दोतेङ प्रमान तिङपा! नासिहेङ दानाइका हासु हा! ?
\v 69 इङको बेला पतरस सालेङता योम्तेङ हिघाहि | एलोङ बेबाल चाकारिया लोतेङ दोअ्हि,''ना बुङ इङकोङ गालिल येसु:दोफा हिघाखेना |''
\v 70 कालाउ पतरस इन्ता हिका झाराङ द्याङगेलाइको आगाता इङको  काथा स्विकार मापाहि | वा एसा दोअ्हि नेलाइ हाइ दोअ्सुखेना का हाइदोङ माबुझिघा ?''
\v 71 कालाउ न्हुसो उङको थामे लोहि | फिनु भेर्पा आरोङ बेबाल वासिहेङ तिङहि | कालाउ वा इन्ता हिका द्याङगेलाइहेङ दोअ्हि,''इदोइ द्याङबुङ नासरतको येसु:दोफा हिघाहि |''
