\id MAT
\c 1
\v 1 अब्राहमे दी औलाद दाउदे दी औलाद यीशु मसीह दी वंशावली |
\v 2 अब्राहमे ते इसहाक पैदा होया,  इसहाके ते याकूब पैदा होया, याकूबे ते यहूदा तिसदे भाउ पैदा होये,
\v 3 यहूदा कने तामार ते फिरिस व जोरह पैदा होये, फिरिसे ते हिस्रोन पैदा होया,  कने हिस्रोने ते एराम पैदा होया,
\v 4 एरामे ते अम्मीनादाब पैदा होया, अम्मीनादाबे ते नहशोन, कने नहशोने ते सलमोन पैदा होया,
\v 5 सलमोने कने राहबे ते बोअज पैदा होया, बोअजे कने रूते ते ओबेद पैदा होया, कने ओबेदे ते यिशै पैदा होया,
\v 6 कने यिशै ते दाऊद राजा पैदा होया, कने दाऊदे ते सुलैमान तिसा जणासा ते पैदा होया जेह्ड़ी पैहले उरिय्याह दी लाड़ी थी |
\v 7 सुलैमाने ते रहबाम पैदा होया, रहबामे ते अबिय्याह पैदा होया, कने अबिय्याह ते आसा पैदा होया,
\v 8 आसा ते यहोशाफात पैदा होया, यहोशाफाते ते योराम पैदा होया, कने योरामे ते उज्जियाह पैदा होया,
\v 9 उज्जियाह ते योतामे पैदा होया, योतामे ते आहाज पैदा होया, कने आहाजे ते हिजकिय्याह पैदा होया,
\v 10 हिजकिय्याह ते मनशिशह पैदा होया, मनशिशह ते आमोन पैदा होया, कने आमोने ते योशिय्याह पैदा होया;
\v 11 कने कैदी होई नैं बेबीलोन जाणे दे टैमे च योशिय्याह ते यकुन्याह कने तिसदे भाउ  पैदा होये |
\v 12 कैदी होई नैं बेबीलोन पुज्जाणे दे बाद यकुन्याह ते शालतिएल पैदा होया, कने शालतिएल ते जरुब्बाबिल पैदा होया,
\v 13 जरुब्बाबिल ते अबीहूद पैदा  होया, अबीहूद ते इल्याकीम पैदा होया, कने इल्याकीम ते अजोर पैदा होया,
\v 14 अजोर ते सदोके पैदा होया, सदोक ते अखीम पैदा होया, कने अखीम ते इलीहूद पैदा होया,
\v 15 इलीहूदे ते इलियाजार पैदा होया, इलियाजारे ते मत्तान पैदा होया, कने मत्ताने ते याकूब पैदा होया,
\v 16 याकूबे ते यूसुफ पैदा होया, जेह्ड़ा मरियमा दा लाड़ा था कने मरियमा ते यीशु जेह्ड़ा मसीह दे नांये ते जाणेयां जांदा एै पैदा होया |
\v 17 इस तरांह अब्राहमे ते दाऊदे तिकर चौदा पीढ़ियां होईयां, कने दाऊदे ते बेबीलोन जो कैदी होई  नैं पुज्जणे तिकर चौदा पीढ़ी, कने कैदी होई नैं बेबीलोन जो पुज्जाणे दे बग्ते ते मसीह तिकर चौदा पीढ़ियां होईयां |
\v 18 यीशु मसीह दा जन्म इयां होया, कि जाह्लू तिसदी मां मरियमा दी मंगणी यूसुफे कने होई गैयी, तां तिन्हां दे इक्क होणे ते पैहले ई सैह पवित्र आत्मा दी तरफा ते गर्भवती होई |
\v 19 कने तिसा दे लाड़े यूसुफें जेह्ड़ा धर्मी था कने तिसा जो बदनाम नी करणा चाहंदा था तिसा जो तिन्हीं डोल करी छडणे दा वचार कित्ता |
\v 20 जाह्लू सैह इन्हां गल्लां जो सोचा दा था, तां प्रभुये दा सुअर्गदूत तिसियो सुपणे च दुस्सी नैं  ग्लाणा लग्गा, “हे यूसुफ ! दाऊद दी औलाद,  तू अपणियां लाड़िया मरियमा जो अप्पु अल्ल लेयोणे ते मत डर, क्जोकि जेह्ड़ा तिसा दे गर्भे च एै,  सैह पवित्र आत्मा दी तरफा ते एै |
\v 21 सैह जागत जम्गी कने तू तिसदा नां यीशु रखणा क्जोकि सैह अपणे लोकां दा तिन्हां दे पापां ते उद्धार करगा |”
\v 22 ऐह सब कुच्छ इसतांई होया कि जेह्ड़ा वचन प्रभुयें भविष्यवक्ता दुआरा ग्लाया था,  सैह पूरा होयें,
\v 23 दिक्खा, इक्क कुआंरी लैरथी होंगी कने इक्क जागत जम्गी, कने तिसदा नां इम्मानुएल रखया जांगा,” जिसदा मतलब एै, परमात्मा म्हारे सौगी |
\v 24 ताह्लू यूसुफ नींदरा ते जागी करी प्रभु दे दूते दे हुक्मे दे मताबक अपणिया लाड़िया जो अपणे अल्ल लैई आया | कने जाह्लू तिकर तिन्नै जागते जो जन्म नी दित्ता ताह्लू तिकर सैह तिसा अल्ल नी गैया, कने तिन्हीं तिसदा नां यीशु रखेया |
\c 2
\v 1 हेरोदेस राजे दे बग्ते च जाह्लू यहूदिया प्रदेशे दे बैतलहम ग्रांऐ च यीशु दा जन्म होया, तां पूरवे ते कई ज्योत्षी यरूशलेम च आई नैं पूछणा लग्गे |
\v 2 ‘यहूदियां दा राजा जिसदा जन्म होया, सैह कतांह एै, क्जोकि अहां पूरव च तिसदा तारा दिखया ऐ कने तिसदी भक्ति करणा आयो हन |”
\v 3 ऐह सुणी नैं हेरोदेस राजा कने तिसदे सौगी सारा यरूशलेम डरिया  |
\v 4 ताह्लू तिन्हीं लोकां दे सारे परधान याजकां कने शास्त्रियां जो कट्ठेरी नैं तिन्ना ते पूछ्या, “मसीह दा जन्म कतांह होणां चाईदा?”
\v 5 तिन्हां तिस नैं ग्लाया, “यहूदिया दे बैतलहम ग्रांऐ च, क्जोकि भविष्यवक्ता दे दुआरा इयां लिखया गैया एै;
\v 6 हे बैतलहम, तू जेह्ड़ा यहूदा दे प्रदेशे च एै, तू कुसा बी रीतिया ते यहूदा दे अधिकारियां च सबते लोक्का नी,  क्जोकि तिज्जो च इक्क अधिपति निकलगा,  जेह्ड़ा मेरी प्रजा इस्राएल दी रखवाली करगा |
\v 7 ताह्लू हेरोदेसें ज्योतिषियां जो डोल कित्ते सददी नैं तिन्हां ते पूछ्या कि तारा ठीक कुस टैमे दुस्सया था,
\v 8 कने तिन्हीं ऐह ग्लाई नैं तिन्हां जो बैतलहमे घल्लया,  जा, तिस जागते दे बारे च ठीक ठीक पता करा, कने जाह्लू सैह मिली आंगा तां मिन्जो खबर दैया तांकि मैं बी आई नैं तिस जो प्रणाम करां |”
\v 9 सैह राजे दी गल्ल सुणी नैं चली गै, कने जेह्ड़ा तारा तिन्हां पूरवे च दिखेया था सैह तिन्हां दे गां गां चलेयो;  कने जित्थू जागत था, तिसा जगाह दे उपर पुज्जी नैं रुकिया |
\v 10 तिस तारे जो दिक्खी नैं सैह बड़े खुश होये |
\v 11 तिन्हां तिसी घरे च पुज्जी नैं तिस जागते जो तिसदिया माऊ मरियमा दे सौगी दिखया कने मुंडे भार पैई नैं जागते जो प्रणांम कित्ता,  कने अपणा अपणा जौळा खोली नैं तिसियो सोना कने लोबान कने गंधरस भेंट चढ़ाई |
\v 12 ताह्लू सुपणे च ऐह चेतावनी पाई नैं कि हेरोदेसे अल्ल भिरी नी जाणा,  सैह दूये रस्ते ते अपणे देशे जो चलिये |
\v 13 तिन्हां दे चली जाणे दे बाच प्रभुये दे इक्की सुअर्गदूतें सुपणे च यूसुफे जो दुस्सी नैं ग्लाया, “उठ, तिस जागते जो कने तिसदिया माऊ जो लैई नैं मिस्र देशे जो नठी जा; कने जाह्लू तिकर मैं तिज्जो नी ग्लांगा,  ताह्लू तिकर औत्थू ई रैह्यां;  क्जोकि हेरोदेस इस जागते जो तोपा दा एै कि तिसियो मरवाई दें |”
\v 14 ताह्लू सैह राती उठी नैं जागते कने तिसदिया माऊ जो लैई नैं मिस्र देशे जो चलिया,
\v 15 कने हेरोदेसे दे मरणे तिकर तित्थू रैह्या | इसतांई कि सैह वचन जेह्ड़ा प्रभुयें भविष्यवक्ता दे दुआरा ग्लाया था पूरा होयें; “ मैं अपणे जागते जो मिस्रे ते सदेया |”
\v 16 जाह्लू हेरोदेसें ऐह दिखया, कि जयोतिषियां तिस नैं धोखा कित्ता एै, ताह्लू सैह गुस्से च भरुईया, कने लोकां जो घल्ली नैं जयोतिषियां दुआरा ठीक ठीक दसयो बग्ते दे मताबक बैतलहम ग्रांऐ च कने तिसदे अक्खे बक्खे दियां जह्गां दे सारे जागतां जो जेह्ड़े दूं सालां दे या तिसते लोक्के थे,  मरवाई दित्ते |
\v 17 ताह्लू जेह्ड़ा वचन यिर्मयाह भविष्यवक्ता दे दुआरा ग्लाया गैया था, सैह पूरा होईया;
\v 18 “रामाह च इक्क बड़ा भरी दुख कने रोणे दा हल्ला सुम्मेयां,  राहेल अपणे जागतां तांई रोया दी थी, कने चुप नी होणां चाहंदी थी, क्जोकि सैह हुण नी रैह्यो थे |”
\v 19 जाह्लू हेरोदेस मरिया,  तां प्रभु दे दूतें मिस्रे च यूसुफे जो सुपणे च दुस्सी नैं ग्लाया,
\v 20 उठ,  जागते कने तिसदिया माऊ जो लैई नैं इस्राएल दे देशे च चली जा,  क्जोकि जेह्ड़े जागते दिया जान्नी लैणां चाहंदे थे, सैह मरियो हन  |”
\v 21 सैह उठया, कने जागते कने तिसदिया माऊ जो सौगी लेई नैं इस्राएले दे देशे च आईया |
\v 22 अपर ऐह सुणी नैं कि अरखिलाउस अपणे बुड़े हेरोदेस राजे दी जगाह यहूदिया पर राज करा दा एै,  तित्थू जाणे ते डरया | भिरी सुपणे च परमात्मे ते चेतावनी सुणी नैं गलील प्रदेशे जो चलिया | कने नासरत नांये दे सैहरे च जाई बसेया, तांकि सैह वचन पूरा होयें, जेह्ड़ा भविष्यबक्ता दे दुआरा ग्लाया गैया था; “सैह नासरी नांये ते जाणेयां जांगा |
\c 3
\v 1 तिन्हां दिनां च यूहन्ना बपतिस्मा दैणे आळा आई नैं यहूदिया दे बणे च ऐह प्रचार करणा लग्गा;
\v 2 “मने बदला, क्जोकि सुअर्गे दा राज नैह्ड़ें आई गैया एै |”
\v 3 ऐह सैही एै जिसदी चर्चा यशायाह भविष्यवक्ता दे दुआरा कित्तियो,  बणे च इक्क हक्का पाणे आळे दी उआज ओआ दी,  कि प्रभु दा रस्ता त्यार करा,  तिदियां सड़कां सीधियां करा |”
\v 4 यूहन्ना ऊंटां दे बाळां दे कपड़े बणांई नैं पैहणदा था, कने अपणे लक्के च चमड़े दा पटका बन्नेया था | तिसदा खाणा टिड्डीयां कने बणे दा मखीर था |
\v 5 ताह्लू यरूशलेम कने सारे यहूदिया, कने यरदन दरैयाएै दे अक्खे बक्खे दे सारी जगांह दे लोक तिस अल्ल आइये  |
\v 6 तिन्हां अपणे अपणे पापां जो मनी नैं यरदन दरैयाएै च तिसते बपतिस्मा लैया |
\v 7 जाह्लू तिन्हीं मत्ते फरीसियां कने सदूकियां जो बपतिस्मे तांई अप्पु अल्ल ओंदे दिखया,  तां  तिन्ना नैं ग्लाया, “हे सरप दे बच्चेयो,  तुहां जो कुणी जताई दित्ता कि ओणेआळे गुस्से ते नठा?
\v 8 इसतांई मन बदलणे दे जोग्गा फळ लैयोआ;
\v 9 कने अपणे अपणे मने च ऐह मत सोचा कि म्हारा पिता अब्राहम एै;  क्जोकि मैं तुहां नैं ग्लांदा एै कि परमात्मा इन्हां पत्थरां ते अब्राहमे तांई औलाद पैदा करी सकदा एै |
\v 10 हुण कुआड़ी रुखां दी जड़ा पर रखियो एै,  इसतांई जेह्ड़ा जेह्ड़ा रुख खरा फळ नी दिंदा, तिसियो बड्डी नैं अग्गी च सटेया जांदा एै |
\v 11 “मैं तां पाणिये ते तुहां जो मने बदलणे दा बपतिस्मा दिंदा एै,  अपर जेह्ड़ा मेरे बादे च आणे आळा एै,  सैह मिन्जो ते बड़ा शक्तिशाली एै;  मैं तिसदी जूतेयां चुकणे जोग्गा नी एै  | सैह तुहां जो पवित्र आत्मा कने अग्गी ते बपतिस्मा दिंगा |
\v 12 तिन्हीं अपणे हत्थे च खारी पकड़ियो, कने सैह अपणेयां खेतां जो साफ करगा,  कने अपणियां कणकां जो पेड़ूये च किट्ठा करगा,  अपर भूहे जो तिसा अग्गी च फूकगा, जेह्ड़ी बुझदी नी |”
\v 13 तिस बग्त यीशु गलील ते यरदन दरैयाएै कंडे यूहन्ने अल्ल बपतिस्मा लैणा आया |
\v 14 अपर यूहन्ने ऐह ग्लाई नैं तिसियो रोकणा लग्गा, “मिन्जो तां तेरे हत्थे ते बपतिस्मा लैणे दी जरूरत एै, कने तू मिन्जो अल्ल आया एै?”
\v 15 यीशुयें तिसियो ऐह जबाब दित्ता, “हुण तां इयां ई होणां दे,  क्जोकि अहां जो इयां ई धर्मा दे कम्मां जो पूरा करणा ठीक एै, ताह्लू तिन्हीं तिसदी गल्ल मनी लेयी |
\v 16 कने यीशु बपतिस्मा लैई नैं चटपट पाणिये ते बाहर आया, कने दिखेया तिस तांई अम्बर खुलिया, कने तिन्हीं परमात्मे दी आत्मा जो कबूतरे साइयां लौदें कने अपणे परालें ओंदे दिखेया | कने दिक्खा, ऐह आकाशवाणी होई : “ऐह मेरा प्यारा पुतर एै, जिसते मैं बड़ा भरी खुश एै |”
\c 4
\v 1 ताह्लू आत्मा यीशुये जो बणे च लैई गैया तांकि इबलीसे ते तिसदी परीक्षा होयें |
\v 2 तिन्हीं चाली दिन, कने चाली रात, व्रत रखेया, ताह्लू तिसियो भूख लग्गी |
\v 3 ताह्लू परखणे आळे बक्खे आई नैं तिस नैं ग्लाया, “जै तू परमात्मे दा पुतर एै, तां ग्लाई दे, कि ऐह पत्थर रोटियां बणी जांन |”
\v 4 यीशुयें जबाब दित्ता : लिखया एै, ‘माणु सिरफ रोटिया ई ते नी अपर हर इक्क वचने ते जेह्ड़ा परमात्मे दे मुंये ते निकलदा एै, जिंदा रैंह्गा |”
\v 5 ताह्लू इबलीस तिसियो पवित्र शैहरे च लैई गैया कने मंदरे दिया चोटिया पर खरेड़ी दित्ता,
\v 6 कने तिस नैं ग्लाया, “जै तू परमात्मे दा पुतर एै, तां अप्पु जो थलै सट्टी दे; क्जोकि लिखेया एै : सैह तेरे बारे च अपणे सुअर्गदूतां जो हुक्म दिंगा, कने सैह तिज्जो हत्थों हत्थ चुकी लैंगे; कुत्थी इयां ना होयें कि तेरेयां पैरां च पत्थरे नैं चोट लग्गें |”
\v 7 यीशुयें तिस नैं ग्लाया, “ऐह बी लिखया एै : ‘तू प्रभु अपणे परमात्मे जो मत परख |”
\v 8 भिरी इबलीस तिसियो इक्क बडे ऊचे प्हाड़े पर लैईया कने सारे संसारे दे राज्जे कने तिसदा महिमा दस्सी  नैं
\v 9 तिस नैं ग्लाया, “जै तू पैई नैं मिन्जो प्रणाम करें, तां मैं ऐह सब कुच्छ तिज्जो दैई दिंगा |”
\v 10 ताह्लू यीशुयें तिस नैं ग्लाया, “हे सैतान दूर होई जा, क्जोकि लिखेया एै : “तू प्रभु अपणे परमात्मे जो प्रणाम कर, कने सिरफ तिस दी भक्ति कर |”
\v 11 ताह्लू सैतान तिसदे ब्क्खे ते चली गैया, कने दिक्खा, सुअर्गदूत आई नैं तिसदी सेवा करणा लग्गे |
\v 12 जाह्लू तिन्हीं ऐह सुणेया कि यूहन्ना बंदी बणाई लैया, तां सैह गलीला जो चली गैया |
\v 13 कने सैह नासरते जो छड्डी नैं कफरनहूम च, जेह्ड़ा झीला दे कंडे जबूलून कने नप्ताली दे देशे च एै, जाई नैं रैह्णा लग्गा;
\v 14 तांकि जेह्ड़ा यशायाह भविष्यबक्ता दे दुआरा ग्लाया गैया था, सैह पूरा होयें :
\v 15 “जबूलून कने नप्ताली दे देश झीला दे रस्ते ते यरदन दरयाए दे पार होरनी जातियां दा गलील प्रदेश ---
\v 16 जेह्ड़े लोक नैहरे च बैठयो थे, तिन्हां बड़ी जोती दिक्खी; कने जेह्ड़े मौता दे देशे च कने छाउआं च बैठयो थे, तिन्हां पर जोती चमकी |”
\v 17 तिस टैम ते यीशुयें प्रचार करणा कने ऐह ग्लाणा शुरू कित्ता, “मने बदला क्जोकि सुअर्गे दा राज नैह्ड़ें आया एै |”
\v 18 गलीले दिया झीला दे कंडे घूमदे होये तिन्नी दूं भाऊआं मतलब शमौने जो जेह्ड़ा पतरस नांये ते जाणेयां जांदा एै, कने तिसदे भाऊये अन्द्रियासे  जो झीला च जाळ पांदे दिखया; क्जोकि सैह मच्छियां पकड़णे आळे थे |
\v 19 यीशुयें तिन्हां नैं ग्लाया, “मिन्जो पचां चली ओआ, तां मैं तुहां जो माणुआं जो पकड़णे आळा बणागा |”
\v 20 सैह ताह्लू ई जाळेयां जो छड्डी नैं तिसदे पचां चली पै |
\v 21 तित्थू ते गां जाई नैं, यीशुयें होर दूं भाऊआं जो मतलब जबदिये दे पुतर याकूबे कने तिसदे भाऊये यूहन्ने जो दिखया | सैह अपणे बुड़े जबदिये सौगी किस्तिया पर अपणे जाळेयां जो ठीक करा दे थे | तिन्हीं तिन्हां जो बी सदेया |
\v 22 सैह ताह्लू ई किस्तिया कने अपणे बुड़े जो छड्डी नैं तिस दे पचां चली पै |
\v 23 यीशु सारे गलीले च घूमदा होया तिन्हां दे अराधनालयां च उपदेश दिंदा, कने राज्जे दा सुसमाचार प्रचार करदा, कने लोकां दी हर तरांह दियां बमारियां कने कमजोरियां जो दूर करदा रैह्या |
\v 24 कने सारे सीरिया देशे च तिसदा खबर फैली गैई; कने लोक सारे बमारां जो, जेह्ड़े कई तरांह दी बमारियां कने दुखां च जकड़ुयो थे, कने जिन्हां च बुरियां आत्मा थियां, कने मिर्गी आळेयां कने धरंगे दे रोगियां जो तिस अल्ल लैई आये कने तिन्हीं तिन्हां जो ठीक कित्ता | गलील कने दिकापुलिस, यरूशलेम, यहूदिया कने यरदन दरैयाएै दे पारे ते भीड़ा दी भीड़ तिसदे पचां चली पैई |
\c 5
\v 1 सैह इसा भीड़ा जो दिक्खी नैं प्हाड़े पर गोईया, कने जाह्लू बैइया तां तिसदे चेले तिस अल्ल आईये |
\v 2 कने सैह अपणे मुंये खोली नैं तिन्हां जो ऐह प्रवचन दैणा लग्गा;
\v 3 धन हन सैह, जेह्ड़े मने दे दीन हन, क्जोकि सुअर्गे दा राज तिन्हां दा ई एै |
\v 4 धन हन सैह,  जेह्ड़े अफसोस करदे हन, क्जोकि सैह शांति पांगे |
\v 5 धन हन सैह, जेह्ड़े नम्र हन, क्जोकि सैह धरतिया दे अधिकारी होंगे |
\v 6 धन हन सैह, जेह्ड़े धर्मिकता दे भूखे कने प्यासे हन, क्जोकि सैह संतुष्ट कित्ते जांगे |
\v 7 धन हन सैह,  जेह्ड़े दया करणे आळे हन,  क्जोकि तिन्हां पर दया कित्ती जांगी |
\v 8 धन हन सैह, जेह्ड़े जिन्हां दे मन साफ हन, क्जोकि सैह परमात्मे जो दिखगे |
\v 9 धन हन सैह, जेह्ड़े इक्की दूये सौगी मेल कराणेआळे हन, क्जोकि सैह परमात्मे दे जागते दे नांये ते जाणेयों जांगे  |
\v 10 धन हन सैह,  जेह्ड़ा धर्मिकता दिया बजाह ते सताये जांदे हन, क्जोकि सुअर्ग दा राज्ज तिन्हां दा एै |
\v 11 धन हन तुहां, जाह्लू माणु मेरिया बजाह ते तुहां दी बुराई करगे, कने सतागें कने झूठियां गल्लां ग्लाई नैं तुहां दे बरखलाफ हर तरांह दी बुरियां गल्लां ग्लांगे |
\v 12 ताह्लू खुश कने मग्न होनेयों क्जोकि तुहां तांई सुअर्गे च इक्क बडा फळ एै | इसतांई कि तिन्हां लोकां भविष्यवक्ता जो जेह्ड़े तुहां ते पैहले थे, इयां ई सताया था |
\v 13 तुहां धरतिया दे नुण हन; अपर जै नुणै दा सुआद खराब होई जाये, तां सैह भिरी कुसा चीज्जा नैं नमकीन होंगा?  भिरी सैह कुसी कम्मे दा नी एै, सिरफ इसियो बाहर सटेया जाये?  कने माणुआं दे पैरां हैठ लतेया जाये |
\v 14 तुहां संसारे दी जोती हन | जेह्ड़ा शैहर प्हाड़े पर बसेया एै सैह कदी छूपी नी सकदा |
\v 15 कने लोक दीय्या बाळी नैं ठींविया थलै नी पर कलम्पे पर रखदे हन, ताह्लू तिसते सारे घरे दे सारे लोकां जो लौ पुज्जदी एै |
\v 16 तियां ई तुहां दा परगड़ा माणुआं दे सामणे चमकी नैं सैह तुहां दे खरे कम्मां जो दिक्खी नैं तुहां दे पिता दी, जेह्ड़ा सुअर्गे च एै, तरीफ करगा |
\v 17 ऐह ना समझा, कि मैं व्यवस्था या भविष्यवक्ता दी कताबा जो नाश करणा आया, नाश करणा नी आया, अपर पूरा करणां आया | कि जाह्लू तिकर अम्बर कने धरती टली नी जां |
\v 18 क्जोकि मैं तुहां जो सच सच ग्लांदा, कि जाह्लू तिकर अम्बर कने धरती टल्ली ना जां, ताह्लू व्यवस्था ते इक्क मात्रा या इक्क बिंदु बी बगैर पूरा होये नी टलगा |
\v 19 इसतांई जेह्ड़ा कोई इन्हां छोटे ते छोटे हुक्मां च कुस्सी इक्की जो बी तोड़गा, कने तियां ई लोकां जो सखांगा, सैह सुअर्गे दे राज्ज च सबना ते लोक्का केहलांगा; अपर जेह्ड़ा कोई तिन्हां हुक्मां दा पालण करगा कने तिन्हां जो सखांगा, सैई सुअर्गे दे राज्जे च म्हान केहलांगा |
\v 20 क्जोकि मैं तुहां जो ग्लांदा, कि जै तुहां दी धार्मिकता कने शास्त्रियां कने फरीसियां दे धार्मिकता ते बधीकरी ना होंन, तां तुहां सुअर्गे दे राज्जे च कदी नी पुज्जी सकदा |
\v 21 तुहां सुणी चुकेयो हन, कि पराणे जमाने दे लोकां जो ग्लाया था खून मत करणा, कने जेह्ड़ा कोई खून करगा सैह कचेहरी च सज्जा दा हक्कदार होंगा |’
\v 22 अपर मैं तुहां नैं ऐह ग्लांदा एै, कि जेह्ड़ा कोई अपणे भाउये पर गुस्सा करगा, सैह कचेहरी च सज्जा दा हक्कदार होंगा, कने जेह्ड़ा कोई अपणे भाउये जो नकमा ग्लांगा, सैह महासभा च सज्जा दा हक्कदार होंगा; कने जेह्ड़ा कोई ग्लाये ‘अरे मूर्ख सैह नरके दी अग्गी दी सज्जा दा हक्कदार होंगा |
\v 23 इसतांई जे तू अपणियां भेंटा वेदी पर लयोंगा, कने तित्थू तू याद करें, कि तेरे भाउये दे मने च तिज्जो तांई कुच्छ बैर एै,
\v 24 तां अपणी भेंटा तित्थू वेदी दे सामणे छड्डी दे, कने जाई नैं पैहले अपणे भाऊये नैं मेल मिलाप कर कने ताह्लू आई नैं अपणी भेंटा चढ़ा |
\v 25 जाह्लू तिकर तू अपणे दुश्मणे सौगी रस्ते च चलेया एै, तिस सौगी चट पट मेल मिलाप करी ले कुत्की इयां ना होयें कि दुश्मण तिज्जो हाकमे दे हुआले करी दें, कने हाकम तिज्जो सपाईया हुआले करी दें, कने तू जेला च पाई दित्ता जाये |
\v 26 मैं तिज्जो नैं सच ग्लांदा कि जाह्लू तिकर तू कौड़ी कौड़ी भर ना दें ताह्लू तिकर तित्थू ते नी छूटगा |
\v 27 तुहां सुणी बैठेयो हन कि ग्लाया था, ‘व्यभिचार ना करणा |
\v 28 अपर मैं तुहां नैं ऐह ग्लांदा, कि जेह्ड़ा कोई कुसी बी जणासा जो बुरिया नजरां नैं दिखगा सैह अपणे मने च तिस नैं व्यभिचार करी चुकेया |
\v 29 जे तेरी सज्जी अंख तिज्जो ठोकर खुआये, तां तिसायो कड्डी नैं सटटी दे; क्जोकि तिज्जो तांई ऐही खरा एै कि तेरे अंगा च इक्क नाश होई जांदा तेरा सारा शरीर नरके च सटेया जाये |
\v 30 जे तेरा सज्जा हत्थ तिज्जो ठोकर खुआये, तां तिस जो बड्डी नैं सटटी दे; क्जोकि तिज्जो तांई ऐही खरा एै कि तेरे अंगा च इक्क नाश होईया तां तेरा सारा शरीर नरक च नी सटेया जाये |
\v 31 ऐह बी ग्लाया था, “जेह्ड़ा कोई अपणियां लाड़िया जो तलाक दैणा चाहंदा, तां तिसायो त्यागपतर दें |’
\v 32 अपर मैं तुहां नैं ऐह ग्लांदा एै कि जेह्ड़ा कोई अपणियां लाड़िया जो व्यभिचारे जो छड्डी नैं कुसा होर बजाह ते तलाक दें, तां सैह तिसा ते व्यभिचार करवांदा एै; कने जेह्ड़ा कोई तिसा छड्डिया जो व्याही लैं, सैह व्यभिचार करदा एै |
\v 33 भिरी तुहां सुणया एै कि पराणे जमाने दे लोकां जो ग्लाया था, “झूठी कसम मत खांदे अपर प्रभु तांई अपणियां कसमा जो पूरिया करणा |’
\v 34 अपर मैं तुहां नैं ऐह ग्लांदा एै कि कदी कसम मत खांदे; ना तां सुअर्गे दी, क्जोकि सैह परमात्मे दा सिंहासण एै;
\v 35 ना तां धरतिया दी, क्जोकि सैह तिसदेयां पैरां दी चौकी एै; ना तां यरूशलेम दी क्जोकि सैह महाराजे दा शैहर एै |
\v 36 अपणे मुंडे दी बी कसम मत खांदा क्जोकि तू इक्की बाले जो बी चिटटा, कने काला नी करी सकदा एै |
\v 37 अपर तुहां दी गल्ल हां दी हां या नी दी नी होयें; क्जोकि जेह्ड़ा कुच्छ इसते जादा होंदा एै सैह बुराईया ते होंदा एै |
\v 38 तुहां सुणेया एै कि ग्लाया था, अंखी दे बदले अंखी, कने दंद दे बदले दंद |’
\v 39 अपर मैं तुहां नैं ऐह ग्लांदा कि बुरे दा मुकाबला मत करणा; अपर जेह्ड़ा कोई तेरिया सज्जिया खाखा पर थप्पड़ मारे, तिसदे गां दूयी खाखा बी करी दैया |
\v 40 जे कोई तिज्जो पर जबरदस्ती करी नैं तेरा कुरता लैणा चाहंदा, तां तिसियो धोती बी लैणा दैया |
\v 41 जेह्ड़ा कोई तिज्जो कोस भर बेकार च लैई जाये, तां तिस सौगी दो कोस होर चलिया |
\v 42 जेह्ड़ा कोई तिज्जो ते मंगे, तिसियो दे; कने जेह्ड़ा तिज्जो ते उधार लैणा चाहंदा, तिसते मुँ मत फेर |
\v 43 तुहां सुणेया एै कि ग्लाया था, अपणे प्ड़ोसिये नैं प्यार रखणा, कने अपणे बैरिये सौगी बैर |’
\v 44 अपर मैं तुहां नैं ऐह ग्लांदा कि अपणे बैरियां सौगी प्यार रखा कने अपणे सताणे आळेयां तांई प्रार्थना करा,
\v 45 जिसते तुहां अपणे सुअर्गीय पिता दी औलाद बणगें क्जोकि सैह खरे बुरे दूनी पर अपणा सूरज उदय करदा एै, कने धर्मी कने अधर्मी दूनी पर बरखा बरदी एै,
\v 46 क्जोकि जै तुहां अपणे प्यार रखणे आळेयां सौगी प्यार रखगे, तां तुहां तांई क्या फळ होंगा?  क्जोकि चुंगी लैणेआळे बी इयां नी करदे हन?
\v 47 जे तुहां सिरफ अपणे भाउआं जो ई नमस्कार करा, तां कुण दैया बडा कम्म करदे हन? क्जोकि दूईयां जातियां बी ऐदेया नी करदियां हन? इसतांई चाइदा कि तुहां म्हान बणा, जियां तुहां दा सुअर्गीय पिता सिद्ध एै |
\c 6
\v 1 चुकने रेह्या! तुहां माणुआं जो दसणे तांई अपणे धर्मे दे कम्मा जो मत करा, नी तां अपणे सुअर्गीय पिता ते कुच्छ बी फळ नी पांगे |
\v 2 इसतांई जाह्लू तू दान करे, तां अपणे गां बाजा मत बुजवा, जियां बेइमान, महासभां कने गलियां च करदे हन, तांकि लोक तिन्हां दी तरीफ करन | मैं तुहां नैं सच ग्लांदा कि सैह अपणां ईनाम पाई बैठयो हन |
\v 3 अपर जाह्लू तू दान करें, तां जेह्ड़ा तेरा सज्जा हत्थ करदा एै, सैह तेरे खब्बे हत्थेयो पता नी लग्गें |
\v 4 तांकि तेरा दान गुप्त रैह्य, कने ताह्लू तेरा पिता जेह्ड़ा गुप्त च दिखदा एै तिज्जो सैह ईनाम दिंगा |
\v 5 “जाह्लू तू प्रार्थना करे, तां बेइमाना साइयां मत होया, क्जोकि लोकां जो दसणे तांई आराधानालयां च कने सड़कां दे मोड़ां पर खड़े होई नैं प्रार्थना करणा तिन्ना जो खरा लगदा एै | मैं तुहां नैं सच ग्लांदा कि सैह अपणा ईनाम पाई बैठयो हन |
\v 6 अपर जाह्लू तू प्रार्थना करे, तां अपणे कमरे च जा; कने दुरआजे बंद करी नैं अपणे पिता ते जेह्ड़ा गुप्त च एै प्रार्थना कर | ताह्लू तेरा पिता जेह्ड़ा गुप्त च दिखदा एै, तिज्जो ईनाम दिंगा |
\v 7 प्रार्थना करदे बग्त होरनी जातियां साइयां बक बक मत करा,  क्जोकि सैह समझदे हन कि तिन्ना बड़ा ग्लाणे ते तिन्हां दी सुणी जांगी |
\v 8 इसतांई तुहां तिन्हां साइयां मत बणा, क्जोकि तुहां दा पिता तुहां दे मंगणे ते पैहले ही जाणदा एै कि तुहां दी क्या क्या जरूरतां हन |
\v 9 जे तुहां इस तरीके नैं प्रार्थना करा करा, हे म्हारे पिता, तू जेह्ड़ा सुअर्गे च एै; तेरा नां पवित्र मनया जाये |
\v 10 तेरा राज्ज आये | तेरी इच्छा जियां सुअर्गे च पूरी होंदी एै, तियां ई धरतिया पर बी होयें |
\v 11 म्हारी दिने दी रोटी अज्ज अहां जो दे |
\v 12 कने जियां अहां अपणे अपराधियां जो माफ कित्या एै, तियां ई तूमी म्हारे अपराधां जो माफ कर |
\v 13 कने अहां जो परखा च मत लैयोआ, अपर बुराईया ते बचा; (क्जोकि राज्ज, शक्ति कने महिमा सदा तेरे ई हन |’ आमीन |)
\v 14 इसतांई जे माणु दे अपराध माफ करगे, तां तुहां दा सुअर्गीय पिता बी तुहां जो माफ करगा |
\v 15 कने तुहां माणुआं दे अपराधां जो माफ नी करगे, तां तुहां दा पिता बी तुहां दे गुनाहां जो माफ नी करगा |
\v 16 “जाह्लू तुहां व्रत करा, तां बेइमाना साइयां तुहां दे मुँमें पर उदासी नी छाई रैह्य, क्जोकि सैह अपणे मुँमे जो बुरा बणाई रखदे हन, तांकि लोक तिन्हां जो व्रत करणे आळा जाणन | मैं तुहां नैं सच ग्लांदा कि सैह अपणा ईनाम पाई चुकेयो |
\v 17 अपर जाह्लू तू व्रत करें अपणे मुंडे पर तेल मळ कने मुँये धोई ले,
\v 18 तांकि लोक नी पर तेरा पिता जेह्ड़ा गुप्त च एै, तिज्जो व्रत करणेआळे जाणन | इसा हालता च तेरा पिता जेह्ड़ा गुप्त च दिखदा एै, तिज्जो ईनाम दिंगा |
\v 19 अपणे तांई धरतिया पर धन दौलत मत कठेरा, जित्थू कीड़ा कने भुत्थी खराब करदे हन, कने जित्थू चोर टक लगाई नैं चोरी लेंदे हन |
\v 20 अपर अपणे तांई सुअर्गे च धन दौलत कठेरा, जित्थू ना तां कीड़ा कने ना भुत्थी खराब करदे हन, कने जित्थू ना चोर टक लगांदे ना तां चोरी सकदे हन |
\v 21 क्जोकि जित्थू तेरा धन दौलत एै तित्थू तेरा मन बी लगया रैंह्गा |
\v 22 “शरीरे दा दीय्या अंख एै इसतांई जै तेरी अंख साफ होयें, तां तेरा सारा शरीर बी परगड़ा होंगा |
\v 23 अपर तेरी अंख बुरी होये | तेरा सारा शरीर बी नैहरा होंगा; इसा बजाह ते सैह लौ तां तिज्जो च एै, जे नैहरा होयें तां सैह नैहरा कियां बडा होंगा |
\v 24 “कोई माणु दूं सुआमियां दी सेवा नी करी सकदा, क्जोकि सैह इक्की नैं बैर कने दूये नैं प्यार रखगा, इक्की नैं मिलेया रैंह्गा कने दूये जो घटिया समझगा | तुहां परमात्मे कने धन दौलत दूनी दी सेवा नी करी सकदे |
\v 25 इसतांई मैं तुहां नैं ग्लांदा कि अपणे प्राणा तांई ऐह फिकर मत करा कि अहां क्या खांगे कने क्या पीगें; कने ना अपणे शरीरे तांई कि क्या लगांगे | क्या प्राण खाणे ते, कने शरीर कपड़ेयां ते बधी करी नी एै?
\v 26 अम्बरे दे पंछियां जो दिक्खा सैह ना बादें हन, ना बडदे हन, कने ना तां पेड़ूयां च कठेरदे हन; भिरी बी तुहां दा सुअर्गीय पिता तिन्हां जो खुआंदा एै | क्या तुहां तिन्हां ते जादा कीमती नी हन?
\v 27 तुहां च कुण एै, जेह्ड़ा फीकर करी नैं अपणियां उम्रा च इक्क मिनट बी बधाई सकदा एै?
\v 28 कने कपड़ेयां तांई क्जो फीकर करदे हन? बणे दे फूलां पर त्यान करा कि सैह कियां बढूदें हन; सैह ना मेहणत करदे हन, ना बडदे हन |
\v 29 तमी मैं तुहां नैं ग्लांदा कि सुलैमाने बी, अपणियां सारी महिमा च तिन्हां कुसी साइयां कपड़े नी पैहनेयो थे|
\v 30 इसतांई जाह्लू परमात्मे दरबड़े दे घाहे जो, जेह्ड़ा अज्ज एै कने कल तिसियो भट्टिया च जळाया जांगा, ऐदेया कपड़ा पैहनदा एै, तां हे वेवसुआसियो, तुहां जो सैह इन्नां ते बधी करी क्जो नी पैहनांगा |
\v 31 इसतांई तुहां फीकर करी नैं ऐह मत ग्लाणा कि अहां क्या खांगे, या क्या पीगें, या क्या लगांगे |
\v 32 क्योकि होरनी जातियां दे लोक इन्हां सारियां चीज्जां दी तोपा च रैंह्दे हन, अपर तुहां दा सुअर्गीय पिता जाणदा एै कि तुहां इन्हां सारिया चिज्जां दी जरूरत एै |
\v 33 इसतांई पैहले तुहां परमात्मे दे राज्ज कने तिसदे धर्म दी तोप करा तां ऐह सारियां चिज्जां बी तुहां जो मिली जांगियां | कने कले दी चिंता मत करा, क्जोकि कले दा दिन अपणी चिंता अप्पु करी लैंगा; अज्जे तांई अज्जे दा ई दुख बड़ा एै |”
\c 7
\v 1 “दोस मत लग्गा कि तुहां पर बी दोस नी लगाया जाये |
\v 2 क्जोकि जियां तुहां दोस लगांदे हन, तियां ई तुहां पर बी दोस लगाया जांगा; कने जिस नापे नैं तुहां नापदे हन, तिसी नापे नैं तुहां तांई बी नापेया जांगा |
\v 3 तू क्जो अपणे भाउये दी अंखी दे कखे जो दिखदा एै, कने तिज्जो अपणियां अंखी दा कख नी दुस्स्दा?
\v 4 जाह्लू तेरिया ई अंखी च कख एै, तां तू अपणे भाउये जो कियां ग्लाई सकदा एै,  लैया मैं तेरिया अंखी ते कखे जो कड्डी दें?
\v 5 हे बेइमान पैहले अपणी अंखी ते कखे कड्डी ले, ताह्लू तू अपणे भाऊये दी अंखी दा कख भली भांति कड्डी सकगा |
\v 6 पवित्र चीज्ज कुतेयां जो मत दैया, कने अपणे मोती सुरां दे गां मत पा, इयां ना होयें कि सैह तिन्ना जो पैरां हैठ लत्ती देंन कने मुड़ी नैं तुहां जो फाड़ी चिरी देंन |
\v 7 मंगगे, तां तुहां जो दित्ता जांगा; तोपगे तां तुहां जो मिलगा; दुरआजे ठोरगे, तां तुहां तांई खोलेया जांगा |
\v 8 क्जोकि जेह्ड़ा कोई मंगदा एै, तिसियो मिलदा एै, कने जेह्ड़ा तोपदा एै, सैह पांदा एै, कने जेह्ड़ा दुरआजे ठोरदा एै, तिस तांई खोलया जांगा |
\v 9 तुहां च ऐदेया कुण माणु एै, की जै तिसदे पुतर तिसते रोटी मंगे तां सैह पत्थर दैं?
\v 10 या मच्छी मंगे तां तिसियो सरप दैं?
\v 11 कने जाह्लू तुहां बुरे होई नैं अपणे बच्चेयां जो खरियां चीज्जां दैणा जाणदे हन, तां तुहां दा सुअर्गीय पिता अपणे मंगणे आळेयां जो खरियां चीज्जां क्जो नी दिंगा?
\v 12 इसा बजाह ते जेह्ड़ा कुच्छ तुहां चाहंदे हन कि माणु तुहां सौगी करे, तुहां बी तिन्हां सौगी तियां ई करा; क्जोकि व्यवस्था कने भविष्यबक्ता दी शिक्षा ऐही एै |
\v 13 संगड़े दुरआजे ते प्रवेश करा, क्जोकि चौड़ा एै सैह दुरआजा कने सोखा एै सैह रस्ता जेह्ड़ा बरबादिया जो पज्जांदा एै कने मत्ते भरी हन जेह्ड़े तिस च प्रवेश करदे हन |
\v 14 क्जोकि संगड़ा एै सैह दुरआजा कने ओखा एै सैह रस्ता जेह्ड़ा जिन्दगिया च पज्जांदा एै; कने थोड़े हन जेह्ड़े इसियो पांदे हन |
\v 15 झूठे भविष्यवक्ता ते चौकने रैह्या, जेह्ड़े भेडां दे भेसे च ओंदे हन असल च सैह अंदरे ते चीरणे आळे भेड़िये हन |
\v 16 तिन्हां दियां करतूता ते तुहां तिन्हां जो पणछैणी लैंगे | क्या लोक झूड़ेयां ते अंगूर कने कंडे आळे झूड़ेयां ते धूड़े तोड़दे हन |
\v 17 इयां ई हर इक्क खरा रुख खरा फळ दिंदा एै कने नकमा रुख बुरा फळ दिंदा एै |
\v 18 खरा रुख बुरा फळ नी दैई सकदा, कने ना नकम्मा रुख खरा फळ दैई सकदा एै |
\v 19 जेह्ड़ा जेह्ड़ा रुख खरा फळ नी दिंदा, सैह बडेया कने अग्गी च पाया जांदा एै |
\v 20 इयां ई तिन्हां दे फळां च तुहां तिन्हां जो पणछैणी लैंगे |
\v 21 “जेह्ड़ा मिन्जो नैं, हे प्रभु! हे प्रभु!’ ग्लांदा एै, तिन्हां च हर इक्क सुअर्गे दे राज्जे च प्रवेश नी करगा, अपर सैई जेह्ड़ा मेरे सुअर्गीय पिता दी इच्छा पर चलदा एै |
\v 22 तिस दिन मत्ते लोक मिन्जो नैं ग्लांगे, ‘हे प्रभु हे प्रभु, क्या अहां तेरे नांये ते भविष्यवाणी नी कित्ती, कने तेरे नांये ते बुरियां आत्मां जो नी कडेया, कने तेरे नांये ते मत्ते हैरानी भरे कम्म नी कित्ते?’
\v 23 ताह्लू मैं तिन्हां नैं खुली नैं ग्लाई दिंगा, “मैं तुहां जो कदी नी जाणया | हे बुरे कम्म करणे आळेयो, मिन्जो बक्खे ते चली जा |’
\v 24 इसतांई जेह्ड़ा कोई मेरियां ऐह गल्लां सुणी नैं तिन्हां जो मनदा एै सैह तिस बुअक्लमंद माणुये साइयां होंगा जिन्हीं अपणा घर सपड़े पर बणाया |
\v 25 कने अम्बर बरैया, कने बाढ़ां आईयां, कने तूफान चलेया, कने तिस घरे नैं टकराया भिरी बी सैह नी टैत्था, क्जोकि तिसदियां नीयां सपड़े पर पाइयां थियां |
\v 26 अपर जेह्ड़ा कोई मेरियां ऐह गल्लां सुणदा एै कने तिन्हां पर नी चलदा, सैह तिस बेअक्ले माणुये साइयां होंगा जिन्हीं अपणा घर रेता पर बणाया |
\v 27 कने अम्बर बरैया, कने बाढ़ां आईयां कने तूफ़ान चलेया, कने तिस घरे नैं टकराये कने सैह टैई नैं सत्यानाश होईया |”
\v 28 जाह्लू यीशु ऐह गल्लां ग्लाई बैठा, तां इयां होया कि भीड़ तिसदिया शिक्षा ते हैराण होई | क्जोकि सैह तिन्हां दे शास्त्रियां साइयां नी अपर अधिकारिये साइयां तिन्हां जो शिक्षा दिंदा था |
\c 8
\v 1 जाह्लू सैह प्हाड़े ते लुत्थेया, तां इक्क बडी भीड़ तिसदे पचां चली पैयी |
\v 2 कने दिक्खा इक्की कोढ़ियें आई नैं तिसियो प्रणाम कित्ता कने ग्लाया, हे प्रभु, जै तू चां तां मिन्जो ठीक करी सकदा एै |
\v 3 यीशुयें हत्थ बधाई नैं तिसियो छूता, कने ग्लांया, मैं चाहंदा, तू ठीक होई जां |” कने सैह ताह्लू ई कोढ़े ते ठीक होई गैया |
\v 4 यीशुयें तिस नैं ग्लाया, दिक्ख कुसी नैं मत ग्लांदा, अपर जाई नैं अप्पु जो याजके जो दस्स कने जेह्ड़ा चढ़ावा मूसें दा ठेहराया तिसियो चढ़ा तांकि लोकां तांई गवाही होयें |”
\v 5 जाह्लू सैह कफरनहूम च आया तां इक्की सूबेदारें तिस अल्ल आई नैं तिस नैं विणती कित्ती,
\v 6 “हे प्रभु, मेरा नौकर घरें धरगें दिया बमारिया नैं बड़ा दुखी पैया एै |
\v 7 तिन्हीं तिस नैं ग्लाया, “मैं आई नैं तिसियो ठीक करगा |”
\v 8 सूबेदारें जबाब दित्ता एै, “हे प्रभु, मैं इस जोग्गा नी कि तू मेरी छती थलै औयें, अपर सिर्फ मुंमे ते ग्लाई दे तां मेरा सेवक ठीक होई जांगा |
\v 9 क्जोकि मैं बी दूयेयां दे हुकमा मनणे आळा माणु एै, कने मिन्जो अल्ल बी सपाई हन, जेह्ड़े मेरे हुकमा जो मनदे हन | जाह्लू मैं इक्की जो ग्लांदा, जा! तां सैह चली जांदा एै; कने दूये नैं, ‘आ!’ तां सैह ओंदा एै; कने जाह्लू अपणे नौकरे नैं ग्लांदा, ऐह कम्म कर! तां सैह तिस कम्मे करदा एै |”
\v 10 ऐह सुणी नैं यीशु जो हैराणी होई, कने जेह्ड़ा तिसदे पचां ओआ दे थे तिन्हां नैं ग्लाया, “मैं तुहां नैं सच ग्लांदा कि मैं इस्राएले च बी ऐदेया वसुआस नी पाया |
\v 11 कने मैं तुहां नैं ग्लांदा कि पूरव कने पशिचम ते मत्ते लोक आई नैं अब्राहमे कने इसहाके कने याकूबे सौगी सुअर्गे दे राज्ज च बैगें |
\v 12 अपर राज्जे दी औलाद बाहर नैहरे च पाई दित्ती जांगी तित्थू रोणा कने दंदा दा पीणा होंगा |”
\v 13 ताह्लू यीशुयें सूबेदारे नैं ग्लाया, “जा, जियां तेरा वसुआस एै तियां तिज्जो तांई होयें |” कने तिसदा नौकर तिसी बग्त ठीक होईया |
\v 14 यीशु जाह्लू पतरसे दे घरे आया, तां तिन्हीं तिसदिया ससु जो बुखार च पैईयो दिखया |
\v 15 तिन्हीं तिसा दा हत्थ छूत्ता कने तिसा दा बुखार उतरी गैया, कने सैह उठी नैं तिसदी सेवा करणा लग्गी |
\v 16 जाह्लू संज होई ताह्लू सैह तिस अल्ल मत्तेयां लोकां जो लैई नैं आये जिन्हां च बुरियां आत्मा थियां कने तिन्हीं तिन्हां आत्मां जो अपणे वचने नैं कड्डी दित्ता; कने सारे बमारां जो ठीक कित्ता |
\v 17 तांकि जेह्ड़ा वचन यशायाह भविष्यवक्ता दे दुआरा ग्लाया गैया था सैह पूरा होयें;  तिन्हीं अप्पु म्हारी कमजोरियां जो लेई लैया कने म्हारी बमारियां जो चुकी लैया |
\v 18 यीशुयें जाह्लू अपणे चौंई पास्सेयां ते इक्क बडी भीड़ दिक्खी तां झीला दे तिस पारले पास्सें जाणे दा हुक्म दित्ता |
\v 19 ताह्लू इक्क शास्त्रियें तिस अल्ल आई नैं तिस नैं ग्लाया, “हे गुरु, जित्थू कुत्थी तू जांगा, मैं तिज्जो पचां चली पोंगा |”
\v 20 यीशुयें तिस नैं ग्लाया, “गीदड़ां दे बिल कने अम्बरे दे पंछियां दे अल्ले होंदे हन; अपर माणु दे जागते तांई मुंडे रखणे दी बी जगाह नी एै;
\v 21 इक्क होर चेलें तिस नैं ग्लाया, हे प्रभु मिन्जो पैहले जाणे दे कि अपणे बुड़े जो दबी ओयें |”
\v 22 यीशुयें तिस नैं ग्लाया, “तू मिन्जो पचां चली पौ , कने मुड़देयां जो अपणे मुड़दे दबणा दैया |”
\v 23 जाह्लू सैह किस्तिया पर चढ़या, तां तिसदे चेले तिसदे पचां चली पै |
\v 24 कने दिक्खा, झीला च इक्क देह्या बड़ा तूफ़ान आया कि किस्ती लेहरां नैं ढकुणा लग्गी, कने सैह सो दा था |
\v 25 ताह्लू चेलयां तिसदे बक्खे आई नैं तिसियो जगाया कने ग्लाया, “हे प्रभु अहां जो बचा, अहां मरी चलेयो हन |”
\v 26 तिन्हीं तिन्हां नैं ग्लाया, “हे वेसुआसियों, क्जो डरा दे हन?” ताह्लू तिन्हीं उठी नैं तूफ़ाने कने पाणिये जो झिड़केया, कने सारा शांत होई गैया |
\v 27 कने सैह हैरान होई नैं ग्लाणा लग्गे, “ऐह केदेया माणु एै कि तूफ़ान कने पाणी बी तिसदा हुक्म मनदे हन |”
\v 28 जाह्लू सैह तिस पार गदरनियां दे देसे च पुज्जया, तां दो माणु जिन्हां च बुरियां आत्मा थियां कब्रां ते निकळदे होये तिसियो मिले | सैह इतणे प्रचंड थे कि तिस रस्ते च कोई नी जाई सकदा था |
\v 29 तिन्हां डडी नैं ग्लाया, “हे परमात्मे दे पुतर म्हारा तिज्जो नैं क्या कम्म? क्या तू टैमे ते पैहले अहां जो दुख दैणे ऐत्थू आईआ एै?
\v 30 तिन्हां ते थोड़िया दूरिया पर मत्तेयां सुरां दा इक झुंड चुगा दा था |
\v 31 बुरियां आत्मा तिस नैं ऐह ग्लाई नैं विणती कित्ती, जै तू अहां जो कडगा, तां सुरां दे झुंडे च घल्ली दे |
\v 32 तिन्हीं तिन्हां नैं ग्लाया, “जाआ!” कने सैह निकळी नैं सुरां च बड़ियां कने दिक्खा सारा झुंड खड़िया ढाला ते रिड़की नैं पाणिये च जाई पैया, कने डूबी मरया |
\v 33 तिन्हां दे गुआले नठे, कने शैहरे च जाई नैं ऐह सारियां गल्लां कने जिन्हां च बुरियां आत्मा थियां तिन्हां दा सारा हाल सुणाई दित्ता | ताह्लू सारे सैहरे दे लोक यीशुयें नैं मिलणे जो निकळी आये, कने तिसियो दिक्खी नैं विणती कित्ती कि म्हारे लाक्के ते बाहर चली जा |
\c 9
\v 1 भिरी सैह किस्तिया पर चढ़ी नैं पारले पास्सेयो गैया, कने अपणे शैहरे च आया |
\v 2 कने दिक्खा, कई लोक धरगें दे इक्की बमारे जो मंजोलूये पर रक्खी नैं तिस अल्ल लैई आये | यीशुयें तिन्हां दा वसुआस दिक्खी नैं तिस धरगें दे बमारे नैं ग्लाया, हे जागत, हौंसला रख; तेरे पाप्प माफ होये |”
\v 3 इस गल्ला पर केइयां शास्त्रियां सोचया, “ऐह तां परमात्मे दी निंदा करा दा |”
\v 4 यीशुयें तिन्हां दे मने दियां गल्लां जाणी नैं ग्लाया, “तुहां लोक अपणे अपणे मने च बुरा वचार क्जो करा दे हन?
\v 5 सोखा क्या एै? ऐह ग्लाणा, तेरे पाप माफ होये’ या ऐह ग्लाणा ‘उठ कने चल फिर |”
\v 6 अपर इसतांई कि तुहां जाणी लैया कि माणु दे पुतर जो धरतिया पर पाप माफ करणे दा हक्क एै | ताह्लू तिन्हीं धरगें दे बमारे नैं ग्लाया, “उठ अपणे मंजोलूये चुक, कने अपणे घरेयो चली जा |”
\v 7 सैह उठी नैं अपणे घरेयो चली गैया |
\v 8 लोक ऐह दिक्खी नैं डरी गै कने परमात्मे दी महिमा करणा लग्गे जिन्नी माणुआं जो ऐदेया हक्क दित्या एै |
\v 9 तित्थू ते गां जाई नैं यीशुयें मत्ती नांये दे इक्की माणुये जो चुंगी लैणे दी चौकिया पर बैठेयो दिखे या, कने तिस नैं ग्लाया, “मिन्जो पचां चली पौ | सैह उठी नैं तिसदे पचां चली पैया |
\v 10 जाह्लू सैह घरे च खाणा खाणे तांई बैठया तां मत्ते चुंगी लैणे आळे कने पापी आई नैं यीशु कने तिसदे चेलयां सौगी खाणा बैठे |
\v 11 ऐह दिक्खी नैं फरीसियां तिसदे चेलयां नैं ग्लाया, “तुहां दा गुरु चुंगी लैणे आळेयां  कने पापियां सौगी क्जो खांदा एै?”
\v 12 ऐह सुणी नैं यीशुयें तिन्हां नैं ग्लाया, बैघ भले चंगया तांई नी अपर बमारां तांई जरूरी एै |
\v 13 इसतांई तुहां जाई नैं इसदा मतलब सिक्खी लैया; मैं बलिदान नी अपर दया चाहंदा | क्जोकि मैं धर्मियां जो नी, अपर पापियां जो सदणा आया |”
\v 14 ताह्लू यूहन्ने दे चेलयां तिस अल्ल आई नैं ग्लाया, “क्या बजाह एै कि अहां कने फरीसी इतणा व्रत करदे हन, अपर तेरे चेले व्रत नी करदे?”
\v 15 यीशुयें तिन्हां नैं ग्लाया, क्या बराती जाह्लू तिकर लाड़ा तिन्हां सौगी एै, दुखी होई सकदे हन अपर सैह दिन ओंगे जाह्लू लाड़ा तिन्हां ते लग्ग कित्ता जांगा, तिस बग्त सैह व्रत करगे |
\v 16 नौये कपड़े दा टल्लू पुराणे कपड़े पर कोई नी लगांदा, क्जोकि सैह टल्लू तिस कपड़े ते कुच्छ होर खीज्जीं लेंदा एै, कने सैह होर जादा फटी जांदा एै |
\v 17 कने लोक नौआ अंगूरा दा रस पुराणियां सराईयां च नी भरदे हन,  क्जोकि देह्या करणे ते सराईयां फटी जांदियां हन, कने अंगूरा दा रस रुड़ी जांदा एै कने सराईयां नाश होई जादियां हन, अपर नौआ अंगूरा दा रस नौईयां सराईयां च भरदे हन, कने सैह दोयो च बची रैह्दा एै |’
\v 18 सैह तिन्हां  नैं ऐह गल्लां ग्ला ई दा था, कि दिक्खा, इक्की अधिकारियें आई नैं तिसियो प्रणांम कित्ता कने ग्लाया, मेरी कुड़ी हुण ई मरी एै, अपर चली नैं अपणा हत्थ तिसा पर रख, तां सैह जिंदी होई जांगी |”
\v 19 यीशु उठी नैं अपणे चेलेयां सौगी तिस पचां चली पैया |
\v 20 कने दिक्खा, इक्की जणासा जो बाराह सालां ते खून बैहणे दी बमारी थी पचां ते आई नैं तिस दे कपड़े दे पल्लूये जो छूई लैया |
\v 21 क्जोकि सैह अपणे मने च ग्लांदी थी “जे मैं तिसदे कपड़े जो छूई लैंगी तां ठीक होई जांगी |”
\v 22 यीशुयें मुढ़ी नैं तिसायो दिखया कने ग्लाया, “कुड़ीये हौंसला रख; तेरे वसुआसें तिज्जो ठीक कित्ता एै | सैह जणास तिसी बग्त ठीक होई गैयी |
\v 23 जाह्लू यीशु तिस अधिकारियें दे घरें पुज्जया कने बंसरी बजाणे आळेयां कने भीड़ा जो रोळा मचांदे दिखया,
\v 24 ताह्लू ग्लाया, “हटी जाआ कुड़ी मरियो नी, अपर सुतियो एै |” इसा गल्ला सुणी नैं  सैह तिस पर हंसणा लग्गे |
\v 25 अपर जाह्लू भीड़ कड्डी दित्ती, तां तिन्हीं अंदर जाई नैं कुड़ीया दा हत्थ पकड़ेया, कने सैह जिंदी होई गैयी |
\v 26 कने इसा गल्ला दी खबर तिस सारे देसे च फैली गैयी |
\v 27 जाह्लू यीशु तित्थू ते गां गैया, तां दो अन्ने तिसदे पचां ऐह ग्लांदे होये चलेयो, “हे दाऊद दी औलाद अहां पर दया कर |”
\v 28 जाह्लू सैह घरें पुज्जया, तां सैह अन्ने तिस अल्ल आये, कने यीशुयें तिन्हां नैं ग्लाया, “क्या तुहां जो वसुआस एै कि मैं ऐह करी सकदा एै?” तिन्हां तिस नैं ग्लाया, “हां प्रभु!”
\v 29 ताह्लू तिन्हीं तिन्हां दियां अंखी छूई नैं ग्लाया, तुहां दे वसुआसे मताबक तुहां तांई होयें |”
\v 30 कने तिन्हां दियां अंखी खुली गैइयां | यीशुयें तिन्हां जो चेतावनी दैई नैं ग्लाया, चुकने रैह्नेयों कि कुसियो इसा गल्ला दा पता नी लग्गें |”
\v 31 अपर तिन्हां तित्थू ते निकळी नैं सारे देसे च तिसदा नां फैलाई दित्ता |
\v 32 जाह्लू सैह बाहर जा दे थे, तां दिक्खा, लोक इक्की जफे जो जिसच बुरी आत्मा थी, तिस अल्ल लैई आये;
\v 33 कने जाह्लू बुरी आत्मा कड्डी दित्ती, तां जफा ग्लाणा लग्गा| इसा गल्ला पर भीड़ा हैरान होई नैं ग्लाया, “इस्राएले च देह्या कदी नी दिखेया |
\v 34 अपर फरीसियां ग्लाया, “ऐह तां बुरियां आत्मा दे अधिकारिये दिया मददा ते बुरियां आत्मा जो कडदा एै |”
\v 35 यीशु सारे सैहरां कने ग्रां च घूमदा रैह्या कने तिन्हां देयां आराधनालयां च शिक्षा दिंदा, कने राज्ज दा सुसमाचार प्रचार करदा, कने हर तरांह दियां बमारियां कने कमजोरियां जो दूर करदा रैह्या |
\v 36 जाह्लू तिन्हीं भीड़ा जो दिखया तां तिसियो लोकां पर तरस आया, क्जोकि सैह तिन्हां भेडां साइयां जिन्हां दा कोई रखवाळा नी होयें,  सैह बैचेन कने भटकेयो थे |
\v 37 ताह्लू तिन्हीं अपणे चेलयां नैं ग्लाया, “पके खेत तां मत्ते हन अपर मजदूर थोड़े हन | इसतांई खेत दे मालके नैं विणती करा कि सैह अपणे खेत बडणे तांई मजदूर घल्ली दे |
\c 10
\v 1 भिरी तिन्हीं अपणे बाराह चेलयां जो बक्खे सददी नैं, तिन्हां जो बुरियां आत्माआं पर हक्क दित्ता कि तिन्हां जो कड्ड न कने सब तरांह दियां बमारियां कने सब तरांह दी कमजोरियां जो दूर करन |
\v 2 इन्हां बाराह प्रेरितां दे नांअ ऐह हन पैहला शमौन, जेह्ड़ा पतरस नांये ते जाणेयां जांदा एै, कने तिसदा भाऊ अन्द्रियास; जबदिये दा पुतर याकूब, कने तिसदा भाऊ यूहन्ना;
\v 3 फिलिप्पुस, कने बरतुल्मै, थोमा कने चुंगी लैणे आळा मत्ती, हलफई दा पुतर याकूब, कने तद्दै,
\v 4 शमौन कनानी, कने यहूदा इस्करियोती जिन्नी यीशु जो पकड़ुआई बी दित्ता |
\v 5 इन्हां बाराहां जो यीशुयें ऐह हुक्म दैई नैं घल्लया, “अन्यजातियां दे पास्से मत जांदे, कने सामरियां दे कुसी सैहरे दे अंदर मत जांदे|
\v 6 अपर इस्राएल दे परवारे दियां गुआचिआं भेडां अल्ल जानेयों |
\v 7 कने चलदे चलदे ऐह प्रचार करा; सुअर्ग दा राज्य नैड़े आई गैया एै |’
\v 8 बमारां जो ठीक करा; मरेयां जो जिन्देयां कने कोढ़ीयां जो खरा करा, बुरियां आत्मां कड्डा  | तुहां मुफ्ते च पाया कने  मुफ्ते च दैया |
\v 9 अपणेयां झोलेयां च ना तां सोना, कने ना तां धन दौलत, कने ना तां तांबा रखणा;
\v 10 रस्ते तांई ना झोला रक्खा, ना दो कुरते, ना जूटे कने ना सोठी लैया, क्जोकि मजदूरे जो तिसदा खाणा मिलणा चाईदा |
\v 11 जिस कुसी सैहरे या ग्रांऐ च जाआ, तित्थू पता करा कि तित्थू कुण खरा एै | कने जाह्लू तिकर औत्थू ते तुहां नी निकळण, तिस अल्ल रैह्या  |
\v 12 घरे अंदर जांदे होये करदे होये तिसियो आशीर्वाद दिनेयों |
\v 13 जे तिस घरे दे लोक खरे होंगे तां तुहां दा आशीर्वाद तिन्हां पर पुज्जगा, अपर सैह खरे नी होन तां तुहां दा  आशीर्वाद तुहां अल्ल वापस ओंगा |
\v 14 जेह्ड़ा कोई तुहां जो स्वकार नी करें कने तुहां दियां गल्लां नी सुणे, तिस घरे या तिस सैहरे ते निकळदे होये अपणे पैरां दी धूला झाड़ी दैया |
\v 15 मैं तुहां नैं सच ग्लांदा कि न्याय दे दिन तिस सैहरे दी हालता ते सदोम कने अमोरा दे देशे दी हालत जादा सेहणे जोग्गी होंगी |
\v 16 दिक्खा, मैं तुहां जो भेडां साइयां भेड़ियां दे बीच घल्लदा इसतांई सरपां साइयां अक्लमंद कने कबूतरां साइयां भोळे बणा |
\v 17 अपर लोकां ते चुकने रैह्या, क्जोकि सैह तुहां जो महासभां दे हुआले करगे, कने अपणी पंचायतां च तुहां जो कोड़े मारगे |
\v 18 तुहां मिन्जो तांई हाकमां कने राजेयां साइयां तिन्हां पर, कने होरनी जातियां पर गवाह होणे तांई पुज्जाये जांगे |
\v 19 जाह्लू सैह तुहां जो पकड़ुआंगे तां ऐह चिंता मत करदे कि अहां कुस रीतिया नैं या क्या ग्लांगे क्जोकि जेह्ड़ा कुच्छ तुहां जो ग्लाणा होंगा, सैह तिसी बग्त तुहां जो दस्सी दित्ता जांगा |
\v 20 क्जोकि ग्लाणे आळे तुहां नी हन, अपर तुहां दे पिता दा आत्मा तुहां च ग्लांदा एै |
\v 21 भाऊ भाऊ जो कने पिता जागते जो मारणे तांई हुआले करगे, कने बच्चे माऊ बुड़े दे वरखलाफ च उठी नैं तिन्हां जो मरवाई दिंगे |
\v 22 मेरे नांये दिया बजाह ते सारे लोक तुहां नैं बैर करगे, अपर जेह्ड़ा आखरी तिकर सबर करगा तिस दा उद्धार होंगा |
\v 23 जाह्लू सैह तुहां जो इक्की सैहरे च सता न, तां दूये जो नठी जानेयों | मैं तुहां नैं सच ग्लांदा, जाह्लू तिकर तुहां इस्राएले  दे सारेयां सैहरां च नी घूमी लैंगे तां माणुये दा पुतर आई जांगा |
\v 24 चेला अपणे गुरु ते बडा नी होंदा कने ना नौकर अपणे मालके ते |
\v 25 चेले दा गुरु दे, कने नौकरे दा मालके बराबर होणा ई बड़ा एै | जाह्लू तिन्हां घरे दे मालके जो सैतान ग्लाया तां तिसदे घरे आळेयां जो क्या कुच्छ नी ग्लांगे |
\v 26 इसतांई माणुआं ते मत डरदे; क्जोकि कुच्छ टक्या नी जेह्ड़ा खोलया नी जांगा, कने ना कुच्छ छूपेया एै जेह्ड़ा जाणेयां नी जांगा |
\v 27 जेह्ड़ा मैं तुहां नैं नैहरे च ग्लांदा, तिसियो तुहां लौई च ग्ला; कने जेह्ड़ा कन्नां कन्न सुणदे हन, तिसियो लदेयां पर चढ़ी नैं प्रचार करा |
\v 28 जेह्ड़े शरीरे जो मारदे हन, अपर आत्मा जो मारी नी सकदे, तिन्हां ते मत डरदे; अपर तिस ते डरा, जेह्ड़ा आत्मा कने शरीर दूनी जो नरके च नाश करी सकदा एै |
\v 29 क्या पैसयां च दो चिड़ियां नी बिकदियां? तमी तुहां दे पिता दी मरजिया बगैर तिन्हां च इक्क बी जमीना पर नी पैई सकदी |
\v 30 तुहां दे मुंडे दे बाल सारे गिणेयों हन |
\v 31 इसतांई डरा मत; तुहां मत्तियां चिड़ियां ते बधी नैं हन |
\v 32 जेह्ड़ा कोई माणुआं सामणे मिन्जो मनी लेंगा, तिसियो मैं बी अपणे सुअर्गीय पिता दे समाणे मनी लैंगा |
\v 33 अपर जेह्ड़ा कोई माणुआं दे सामणे मिन्जो नी मनगा, तिसियो मैं बी अपणे सुअर्गीय पिता दे सामणे नी मनगा |
\v 34 ऐह मत समझा कि मैं धरतिया पर मेल मिलाप कराणा; मैं मेल मिलाप कराणे नी आया; अपर तलवार चलुआणे आया |
\v 35 मैं तां आया एै कि माणु जो तिसदे बुड़े ते, कने कुड़िया जो तिसा दिया माऊ ते, कने नुआ जो तिसा दिया सस्सु ते लग्ग करी दयां,
\v 36 माणुये दे बैरी तिसदे घरे ई दे लोक होंगे |
\v 37 जेह्ड़ा माऊ या बुड़े जो मिन्जो ते जादा प्यारा जाणदा एै, सैह मिन्जो जोग्गा नी, कने जेह्ड़ा जागते या कुड़िया जो मिन्जो ते जादा प्यारा जाणदा एै सैह मिन्जो जोग्गा नी;
\v 38 कने जेह्ड़ा अपणिया सूलिया लैई नैं मिन्जो पचां नी चले सैह सैह मिन्जो जोग्गा नी |
\v 39 जेह्ड़ा अपणियां जान्नी बचांदा एै, सैह तिसियो गुआंगा; कने जेह्ड़ा मेरिया बजाह ते अपणियां जान्नी गुआंदा एै सैह तिसायो पांगा |
\v 40 जेह्ड़ा तुहां जो ग्रहण करदा एै, सैह मिन्जो स्वकार करदा एै; कने जेह्ड़ा मिन्जो ग्रहण करदा एै, सैह मेरे घल्लणे आळे जो ग्रहण करदा एै |
\v 41 जेह्ड़ा भविष्यवक्ता जो भविष्यवक्ता जाणी नैं ग्रहण करें, सैह भविष्यवक्ता दा बदला पांगा; कने जेह्ड़ा धर्मी जो धर्मी जाणी नैं ग्रहण करें, सैह धर्मी दा बदला पांगा | जेह्ड़ा कोई इन्ना छोटेयां च इक्की जो मेरा चेला जाणी नैं सिर्फ इक्क कटोरा ठंडा पाणी पिलाये, मैं तुहां नैं सच ग्लांदा, सैह कुसा तरीके नैं अपणे इनामे नी गुआंगा |”
\c 11
\v 1 जाह्लू यीशु अपणे बाराह चेलयां जो हुक्म दैई बैठा, तां सैह तिन्हां दे सैहरे च शिक्षा कने प्रचार करणे जो औत्थू ते चली गैया |
\v 2 यूहन्ने जेला च मसीह दे कम्मा दी खबर सुणी कने अपणे चेलयां जो तिसते ऐह पूछणा घल्लया,
\v 3 क्या ओणे आळा तू ई एै, या अहां कुसी दूये दा इन्तजार करन |
\v 4 यीशुयें जबाब दित्ता, “जेह्ड़ा कुच्छ तुहां सुणा दे हन कने दिक्खा दे हन, सैह सब जाई नैं यूह्न्ने नैं ग्लाई दैया,
\v 5 कि अन्ने दिखदे हन कने लंगड़े हंडदे फिरदे हन, कोढ़ी ठीक कित्ते जांदे हन कने बैहरे सुणदे हन, मुड़दे जिंदे कित्ते जांदे हन, कने कंगाला जो सुसमाचार सुणाया जांदा एै |
\v 6 कने धन हन सैह, जेह्ड़े मेरिया बजाह ते ठोकर नी खांदे |”
\v 7 जाह्लू सैह तित्थू ते चली पै, तां यीशु यूहन्ना दे बारे च लोकां नैं ग्लांणा लग्गा, “तुहां बणे च क्या दिखणा गैयो थे? क्या हौआ नैं इलदियां होइयां कंडे आळियां झाड़ियां जो?
\v 8 भिरी तुहां क्या दिखणा गैयो थे” क्या नरम कपड़े पैहणे होये माणु जो दिक्खा जेह्ड़े नरम कपड़े पैहणदे हन, सैह मेहलां च रैंह्दे हन |
\v 9 तां भिरी क्जो गैयो थे? क्या कुसी भविष्यवक्ता जो दिखणे जो, हां मैं तुहां नैं ग्लांदा कि भविष्यवक्ता ते बी बडे जो |
\v 10 ऐह सैई एै जिसदे बारे च लिखया एै दिक्ख मैं अपणे दूते जो तिज्जो गां घल्लदा जेह्ड़ा तिज्जो गां तेरा रस्ता त्यार करगा |’
\v 11 मै तुहां नैं सच ग्लांदा कि जेह्ड़े जणांसा ते जम्मेयो हन, तिन्हां च यूहन्ना बपतिस्मा दैणे आळे ते कोई बडा नी होया; अपर जेह्ड़ा सुअर्ग दे राज्जे च लोक्के ते लोक्का एै सैह तिसते बडा एै |
\v 12 यूहन्ना बपतिस्मा दैणे आळे दे दिना च अल्ली तिकर सुअर्गे दे राज्जे च पूरिया शक्तिया नैं प्रवेश होंदा रैह्या एै, कने जेह्ड़े ताकतवर हन तिसियो खोई लेंदे हन |
\v 13 यूहन्ने तिकर सारे भविष्यवक्ता कने व्यवस्था भविष्यवाणी करदे रैह्य |
\v 14 कने चाहंदे हन तां मना कि एलिय्याह जेह्ड़ा ओणे आळा था, सैह ऐही एै |
\v 15 जिसदे सुणने दे कन्न होन सैह सुणी लैन |
\v 16 मैं इस बग्ते दे लोकां दी तुलना कुस नैं करें? सैह तिन्हां जागतां साइयां हन, जेह्ड़ा बाजारां च बैठी नैं इक्की दूये नैं डडी नैं ग्लांदे हन;
\v 17 अहां तुहां तांई बंसरी बजाई, कने तुहां नी नच्चे; अहां रोण पीटण पाया, कने तुहां छाती नी पीटी |’
\v 18 क्जोकि ना यूहन्ना खांदा आया कने ना पींदा, कने सैह ग्लांदा एै, तिस च बुरी आत्मा एै |’
\v 19 माणु दा पुतर खांदा पींदा आया, कने सैह ग्लांदा एै, दिक्खा, पेटू कने पियक्कड़ माणु चुंगी  लैणे आळेयां कने पापियां दा साथी! अपर ज्ञान अपणे कम्मा ते सच्चा ठेहराया गैया एै |
\v 20 ताह्लू सैह तिन्हां सैहरां जो फटकार दैणा लग्गा जिन्हां च तिन्हीं मत्ते सामर्थी दे कम्म कित्तेयो थे, क्जोकि तिन्हां अपणा मन नी बदलेया था |
\v 21 “हाय खुराजीन! हाय बैतसदा! जेह्ड़ा सामर्थी दे कम्म तुहां च कित्ते गै, जे सैह सूर कने सैदा च कित्ते जांदे, तां टाट उढी नैं, कने धूड़ी च बैई नैं सैह काह्लू दे मना फिराई लैंदे |
\v 22 अपर मैं तुहां नैं सच ग्लांदा कि न्याय दे दिन तुहां दी हालता ते सूर कने सैदा दी हालत जादा सेहणे जोग्गी होंगी |
\v 23 हे कफरनहूम, क्या तू सुअर्गे तिकर ऊचा कित्ता जांगा? तू तां अधोलोक तिकर थलै जांगा! जेह्ड़ा सामर्थी दे कम्म तिज्जो च कित्ते गै, जे सदोमे च कित्ते जांदे, तां सैह अज्जे तिकर बणेयां रैंह्दा |
\v 24 अपर मैं तुहां नैं ग्लांदा कि न्याय दे दिन तेरी हालता ते सदोम दी हालत जादा सेहणे जोग्गी होंगी |”
\v 25 तिस बग्त यीशुयें ग्लाया, “हे पिता, सुअर्ग कने धरती दे प्रभु, मैं तेरा धन्यावाद करदा कि तैं इन्ना गल्लां जो ज्ञानियां कने समझदारां ते छूपाई रखया, कने जागतां पर प्रकट कित्ता एै |
\v 26 हां, हे पिता, क्जोकि तिज्जो ऐही अच्छा लगया |
\v 27 मेरे पितें मिन्जो सारा कुच्छ सौंपेया एै; होर कोई पुतरे जो नी जाणदा, सिर्फ पिता; होर कोई पिता जो नी जाणदा, सिर्फ पुतर; कने सैह जिस पर पुतर तिसियो प्रकट करणा चाहे |
\v 28 हे सारे मेहणत करणे आळेयो कने बोझे नैं दबूयो लोको, मिन्जो अल्ल ओआ; मैं तुहां जो अराम दिंगा |
\v 29 मेरा जुगंला अपणे उपर चुकी लैया, कने मिन्जो ते सिक्खा; क्जोकि मैं नम्र कने मन च दीन कने तुहां अपणे मने च अराम पांगे |क्जोकि मेरा जुंगला सेहणे आळा कने मेरा बोझ हल्का एै |
\c 12
\v 1 तिस बग्त यीशु सब्त दे दिन खेतां च होई नैं जा दा था, कने तिसदेयां चेलयां जो भूख लग्गी तां सैह सिलेयां तोड़ी तोड़ी नैं खाणा लग्गे |
\v 2 फरीसियां ऐह दिक्खी नैं तिस नैं ग्लाया, “दिक्ख तेरे चेले सैह कम्म करा दे हन, जेह्ड़ा सब्त दे दिन करणा ठीक नी |”
\v 3 तिन्हीं तिन्हां नैं ग्लाया, “क्या तुहां नी पढ़या, कि दाऊदें, जाह्लू सैह कने तिसदे साथियां जो भूखे लग्गी तां क्या कित्ता?
\v 4 सैह कियां परमात्मे दे घरे च गैया, कने चढ़ावे दियां रोटियां खादियां, जिन्हां जो खाणा तां तिसियो कने तिसदे साथियां जो अपर सिर्फ याजकां जो ठीक था?
\v 5 या क्या तुहां व्यवस्था च नी पढ़ेया कि याजक सब्त दे दिन मंदरे च सब्त दे दिन दी बिधि जो तोड़णे पर बी बेकसूर रैंह्दे हन?
\v 6 अपर मैं तुहां नैं ग्लांदा कि ऐत्थू सैह एै जेह्ड़ा मंदरे ते बडा एै |
\v 7 जे तुहां इसदा मतलब जाणदे, ’मैं दया ते खुश होंदा बलिदान ते नी, तां तुहां बेकसूरे जो दोसी नी ठेहरांदे |
\v 8 माणु दा पुतर तां सब्त दे दिने दा प्रभु एै |”
\v 9 तित्थू ते चली नैं सैह तिन्हां दे आराधनालय च आया |
\v 10 तित्थू इक्क माणु था, जिसदा हत्थ सूक्या था | तिन्हां यीशु पर दोस लगाणे तांई तिसते पूछ्या, “क्या सब्त दे दिने ठीक करणा ठीक एै?”
\v 11 तिन्हीं तिन्हां नैं ग्लाया, “तुहां च ऐदेया कुण एै जिसदी इक्क ई भेड होयें, कने सैह सब्त दे दिन गड्डे च पैई जां, तां तिसियो पकड़ी नैं ना कड्डें?
\v 12 खरे माणु दा मूल भेडा ते कितणा बधी नैं एै इसतांई सब्त दे दिन भलाई करणा ठीक एै |
\v 13 ताह्लू तिन्हीं तिस माणुयें नैं ग्लाया, “अपणे हत्थे गां कर |” तिन्हीं गां कित्ता, कने सैह भिरी दूये हत्थे साइयां खरा होई गया |
\v 14 ताह्लू फरीसियां बाहर जाई नैं तिसदे वरखलाफ च योजना बणाई कि तिसियो कियां खत्म करन |
\v 15 ऐह जाणी नैं यीशु तित्थू ते चली गैया | कने मत्ते लोकतिस दे पचां चली पै, कने तिन्हीं सबना जो ठीक कित्ता,
\v 16 कने तिन्हां जो चेतावनी दित्ती कि मिन्जो प्रकट नी करणा,
\v 17 तांकि जेह्ड़ा वचन यशायाह भविष्यवक्ता दे दुआरा ग्लाया गैया था, सैह पूरा होयें,
\v 18 दिक्खा, ऐह मेरा सेवक एै, जिसियो मैं चुणया एै; मेरा प्यारा, जिसते मेरा मन खुश एै, मैं अपणा आत्मा तिस पर पांगा, कने सैह अन्यजातियां जो न्याय दी खबर दिंगा |
\v 19 सैह ना झगड़ा करगा, कने ना धूम मचांगा. कने ना बाजारां च कोई तिसदी उआज सुणगा |
\v 20 सैह कुचलियां कंडे आळियां झाडियां जो नी तोड़गा, कने धूआं दिंदी होई बत्ती जो नी बजांगा, जाह्लू तिकर सैह न्याय जो नी जिताये |
\v 21 कने होरनी जातियां तिसदे नांये पर आशा रखगियां |”
\v 22 ताह्लू लोक इक्क अन्ने जफे जो जिस च बुरी आत्मा थी, तिस अल्ल लैई आये; कने तिन्हीं तिसियो ठीक कित्ता, कने सैह ग्लाणा कने दिखणा लग्गा |
\v 23 इस पर सारे लोक हैराण होई नैं ग्लाणा लग्गे, “ऐह क्या दाऊदे दी औलाद एै |
\v 24 अपर फरीसियां ऐह सुणी नैं ग्लाया, “ऐह बुरियां आत्मा दे अधिकारिये बालजबूल दिया मदता दे बगैर बुरियां आत्मा जो नी कड्डदा |”
\v 25 तिन्हीं तिन्हां दे मने दी गल्ल जाणी नैं तिन्हां नैं ग्लाया, जिस कुसी राज्जे च बैर होंदा एै सैह उजड़ी जांदा एै; कने कोई सैहर या परवार जिस च बैर होंदा एै, बणेयां नी रैंह्गा |
\v 26 कने जै सैतान ई सैतान जो कड्डें तां सैह अपणां ई दुश्मण होई गैया एै;  भिरी तिसदा राज्ज कियां बणी रैंह्गा |
\v 27 खरा, जे मैं सैताने दिया मदता ते बुरियां आत्मा जो कड्डदा एै, तां तुहां दे वंश कुसदी मदता ते कड्डदे हन? इसतांई सैह ई तुहां दा न्याय करगे |
\v 28 अपर जे मैं परमात्मे दी आत्मा दिया मदता ते बुरियां आत्मा जो कड्डदा एै, तां परमात्मे दा राज्ज तुहां अल्ल आई पुज्जया एै |
\v 29 या कियां कोई माणु कुसी ताकतवरे दे घरें बड़ी नैं तिसदा समान चोरी सकदा एै जाह्लू तिकर कि पैहले सैह तिस ताकतवरे जो ना बन्नी लें? कने ताह्लू सैह तिसदे घरे लूटी लैंगा |
\v 30 जेह्ड़ा मिन्जो सौगी नी सैह मेरे वरखलाफ च एै, कने जेह्ड़ा मिन्जो सौगी नी बटीणदा सैह रंगाड़दा एै |
\v 31 इसतांई मैं तुहां नैं ग्लांदा कि माणु दा सब तरांह दा पाप कने निंदा माफ कित्ती जांगी अपर पवित्र आत्मा दी निंदा माफ नी कित्ती जांगी |
\v 32 जेह्ड़ा कोई माणु दे पुतर दे वरखलाफ कोई गल्ल ग्लांगा, तिसदा ऐह अपराध माफ कित्ता जांगा, अपर जेह्ड़ा कोई पवित्र आत्मा दे वरखलाफ कुच्छ ग्लांगा, तिसदा अपराध ना तां इस लोक च कने ना परलोक च माफ कित्ता जांगा |
\v 33 जे रूखे जो खरा ग्लां, तां तिसदे फळे जो बी खरा ग्ला, या रुखे जो निकम्मा ग्लां, तां तिसदे फळे जो बी निकम्मा ग्ला; क्जोकि रुख अपणे फळे ते ई पणछैणया जांदा एै |
\v 34 हे सरप दे बच्चेयो, तुहां बुरे होई नैं कियां खरियां गल्लां ग्लाई सकदे हन, क्जोकि जेह्ड़ा मने च भरया एै, सैही मुंये पर ओंदा एै |
\v 35 खरा माणु मने दे खरे भंडार ते खरियां गल्लां कड्डदा एै, कने बुरा माणु बुरे भंडारे ते बुरियां गल्लां कड्डदा एै |
\v 36 कने मैं तुहां नैं सच ग्लांदा कि जेह्ड़ियां जेह्ड़ियां निकम्मियां गल्लां माणु ग्लांगे, न्याय दे दिन सैह हर इक्क तिसा गल्ला दा लेखा दिंगे |
\v 37 क्जोकि तू अपणियां गल्लां दिया बजाह ते बेकसूर, कने अपणियां गल्लां दिया बजाह ते अपराधी ठेहराया जांगा |
\v 38 इसा गल्ला पर कुच्छ शास्त्रियां कने फरीसियां तिस नैं ग्लाया, “हे गुरु अहां तिज्जो ते इक्क नशाण दिखणा चाहंदे हन |
\v 39 तिन्हीं तिन्हां जो जबाब दित्ता, “इस युग दे बुरे कने व्यभिचारी लोक नशाण तोपदे हन, अपर योना भविष्यवक्ता दे नशाणे जो छडडी कोई होर नशाण तिन्हां जो नी दित्ता जांगा |
\v 40 योना तीन रात दिन जल जन्तु दे पेट च रैह्या तियां ई माणुये दा पुतर तीन रात दिन धरतिया दे अंदर रैंह्गा |
\v 41 नीनवे दे लोक न्याय दे दिन इस युग दे लोकां दे सौगी उठी नैं तिन्ना जो अपराधी ठेहरागें, क्जोकि तिन्हां योना दा प्रचार सुणी नैं मन बदलेया; कने दिक्खा, ऐत्थू सैह एै जेह्ड़ा योने ते बी बडा एै |
\v 42 दक्षिण दी राणी न्याय दे दिन इस युगे दे लोकां दे सौगी उठी नैं तिन्ना जो अपराधी ठेहरांगी, क्जोकि सैह सुलैमान दा ज्ञान सुणने तांई धरतिया दे बन्ने ते आई; कने दिक्खा, तित्थू सैह एै जेह्ड़ा सुलैमाने ते बी बडा एै |
\v 43 जाह्लू बुरी आत्मा माणुये ते निकळी जांदी एै, तां सुकिया जगाह पर अराम तोपदी फिरदी एै, कने पांदी नी |
\v 44 ताह्लू ग्लांदी एै, “मैं अपणे तिस घरे च जित्थू ते निकळी थी, वापस जांगी कने वापस जाई नैं तिसियो खाली कने साफ सुथरा कने सज्या सजाया पांदी एै |
\v 45 ताह्लू सैह जाई नैं अप्पु ते कने बुरी सत आत्माओं जो अप्पु सौगी लैई ओंदी एै, कने सैह तिस च समाई नैं तित्थू वास करदी एै, कने तिस माणुये दी पिछली हालत पैहले ते बी बुरी होई जांदी एै | इस युगे दे बुरे लोकां दी हालत बी ऐदेयी ई होंगी |”
\v 46 जाह्लू सैह भीड़ा नैं गल्लां करा दा था, ताह्लू तिसदी मां कने भाऊ बाहर खड़ूत्यो थे कने तिस नैं गल्लां करणा चाहंदे थे |
\v 47 कुणकी तिस नैं ग्लाया, “दिक्ख तेरी मां कने तेरे भाऊ बाहर खड़ूत्यो हन, कने तिज्जो नैं गल्लां करणा चाहंदे हन |”
\v 48 ऐह सुणी नैं तिन्हीं ग्लाणे आळे जो जबाब दित्ता, “कुण एै मेरी मां? कने कुण एै मेरे भाऊ?”
\v 49 कने अपणे चेलयां दे पास्से अपणा हत्थ बधाई नैं ग्लाया, “दिक्खा, मेरी मां कने मेरे भाऊ ऐह हन | क्जोकि जेह्ड़ा कोई मेरे सुअर्गीय पिता दी इच्छा पर चलें, सैई मेरा भाऊ, कने बैहण, कने मेरी मां एै |
\c 13
\v 1 तिस दिन यीशु घरे ते निकळी नैं झीला कंडे जाई बैठया |
\v 2 कने तिसदे बक्खे ऐदेयी बडी भीड़ कट्ठरोई कि सैह किस्तिया पर चढ़ी गैया, कने सारी भीड़ कंडे पर खड़ूतियो रैह्यी |
\v 3 कने तिन्हीं तिन्हां नैं उदारणा च मत्तियां गल्लां ग्लाईयां, “इक्क बोणे आळा बीई बाणा निकळेया |
\v 4 बांदे बग्त कुच्छ बीई रस्ते कंडे पै कने पंछियां आई नैं तिन्हां जो चुगी लैया |
\v 5 कुच्छ बीई पथरीलिया जमीना पर पै, जित्थू तिन्हां जो मत्ती चिक्क नी मिली कने डूगी चिक्क नी मिलणे दिया बजाह ते सैह तौली लूंगी आये |
\v 6 अपर सूरजे निकळणे पर सैह जळी गै, कने जड़ नी पकड़णे ते सूकी गै |
\v 7 कुच्छ बीई झाड़ियां च पै कने झाड़ियां बधी नैं तिन्हां जो दबी दित्ता |
\v 8 अपर कुच्छ बीई खरिया जमीना पर पै, कने फळ लैई आये, कोई सौ गुणां, कोई सठ गुणां, कने कोई तीई गुणां |
\v 9 जिसदे कन हन सैह सुणी लैन |”
\v 10 चेलयां बक्खे आई नैं तिस नैं ग्लाया, “तू लोकां नैं उदारणा च क्जो गल्ला करदा एै?”
\v 11 तिन्हीं जबाब दित्ता, “तुहां जो सुअर्गे दे राज्जे दे भेदां दी समझ दित्तियो एै, अपर तिन्हां जो नी |
\v 12 क्जोकि जिस अल्ल एै, तिसियो दित्ता जांगा, कने तिस अल्ल मत्ता होई जांगा;  अपर जिस अल्ल कुच्छ नी एै, तिसते जेह्ड़ा कुच्छ तिस अल्ल एै, सैह बी लैई लैया जांगा |
\v 13 मैं तिन्हां नैं उदारणा च इसतांई गल्लां करदा एै कि सैह दिखदे होये नी दिखदे कने सुणदे होये नी सुणदे, कने नी समझदे |
\v 14 तिन्हां दे बारे च यशायाह दी ऐह भविष्यवाणी पूरी होंदी एै ; तुहां कन्ना ते तां सुणगे, अपर समझगे नी; कन्न अखी ते तां दिखगे,  अपर तुहां जो नी सुज्जगा |
\v 15 क्जोकि इन्हां लोकां दा मन मोटा होई गैया एै, कने सैह कन्ना ते ऊचा सुणदे हन कने तिन्ना अपणियां अंखी बंद करी लियां हन; कुत्की इयां ना होये कि सैह अंखी नैं दिक्खन. कने कन्ना नैं सुणन कने मन नैं समझन, कने भिरी जा न, कने मैं तिन्हां जो ठीक करें |’
\v 16 अपर धन हन तुहां दियां अंखी, कि सैह दिखदियां हन; कने तुहां दे कन्ना दी सैह सुणदे हन |
\v 17 क्जोकि मैं तुहां नैं सच ग्लांदा कि मत्ते भविष्यवक्तां कने धर्मियां चाया कि जेह्ड़ियां गल्लां तुहां दिखदे हन, दिक्खन, अपर ना दिक्खीं; कने जेह्ड़ियां गल्लां तुहां सुणदे हन, सुणन, अपर नी सुणी |
\v 18 हुण तुहां ग्लाणे आळे दे उदारण दा मतलब सुणया;
\v 19 जेह्ड़ा कोई राज्जे दा वचन सुणी नैं नी समझदा, तिसदे मने च जेह्ड़ा कुच्छ बाया गैया था, तिसियो सैह दुष्ट आई नैं खोई लैई जांदा एै | ऐह सैई एै, जेह्ड़ा रस्ते कंडे बाया गैया था |
\v 20 कने जेह्ड़ा पथरीलिया जमीना पर बाया गैया, ऐह सैह एै, जेह्ड़ा वचन सुणी नैं ताह्लू ई खुशिया नैं मनी लेंदा एै |
\v 21 अपर अप्पु च जड़ ना रखणे दिया बजाह ते सैह थोड़े ई दिना दा एै, कने जाह्लू वचने दिया बजाह ते सताव होंदा एै, तां ताह्लू ठोकर खांदा एै |
\v 22 जेह्ड़ा झाड़ियां च बाया गैया, ऐह सैह एै,  जेह्ड़ा वचने जो सुणदा एै, अपर इस संसारे दी चिंता कने धन दौलता दा लालच वचने जो दबांदा एै, कने सैह फळ नी लैयोंदा |
\v 23 जेह्ड़ा खरिया जमीना च बाया गैया, ऐह सैह एै, जेह्ड़ा वचने जो सुणी नैं समझदा एै, कने फळ लैयोंदा एै; कोई सौ गुणा; कोई सठ गुणा, कने कोई ती गुणा |”
\v 24 यीशुयें तिन्हां जो इक्क होर उदारण दित्ता; “सुअर्गे दा राज्ज तिस माणु साइयां एै जिन्हीं अपणे खेतां च खरा बीई बाया |
\v 25 अपर जाह्लू लोक सौआ दे थे तां तिसदा दुश्मण आई नैं कणकां बीच जंगली बीई बाई नैं चली गैया |
\v 26 जाह्लू लूंग निकळी कने प्लूसां लगियां, तां जंगली दाणे दे रुख बी दुस्से |
\v 27 इसा गल्ला पर घरे दे नौकरां आई नैं तिस नैं ग्लाया, हे सुआमी, क्या तैं अपणे खेतां च खरा बीई नी बाया था? भिरी जंगली दाणे दे बूटे तिस च कतांह ते आये?’
\v 28 तिन्हीं तिन्हां नैं ग्लाया, ‘ऐह कुस दुश्मणे दा कम्म एै |’ नौकरां तिस नैं ग्लाया, ‘क्या तेरी इच्छा एै कि अहां जाई नैं तिन्हां जो बटीणी लै न?’
\v 29 तिन्हीं ग्लाया, ‘नी, देह्या ना होये कि जंगली दाणे दे बूटेयां बटीणदे होये तुहां तिन्हां सौगी कणकां बी पूटी लैन  |
\v 30 बडणे तिकर दूनी जो इक्क सौगी बढ़ूणा दैया, कने बडणे दे बग्त मैं बडणेआळेयां नैं ग्लांगा कि पैहले जंगली दाणे दे बूटेयां बटीणी नैं फूकणे तांई तिन्हां दे पूल्ले बन्नी लैया, कने कणकां जो मेरे पेड़ूये च कट्ठेरा |
\v 31 तिन्हीं तिन्हां जो इक्क होर उदारण दित्ता, “सुअर्गे दा राज्ज राई दे दाणे साइयां एै, जिसियो कुणकी माणुयें लैई नैं अपणे खेतां च बाई दित्ता |
\v 32 सैह सारे बीयां ते लोक्का तां होंदा एै अपर जाह्लू बधी जांदा एै ताह्लू सारे साग्ग पात ते बडा होंदा एै; कने देह्या रुख बणी जांदा कि अम्बरे दे पंछी आई नैं तिसदियां डालियां पर बसेरा करदे हन |”
\v 33 तिन्हीं इक्क होर उदारण तिन्हां जो सणाया, सुअर्गे दा राज्ज खमीरे साइयां एै जिस जो कुणकी जणासा लैई नैं बारा किलो आटे च मिलाई दित्ता कने होंदे होंदे सैह सारा खमीरा बणी गैया |”
\v 34 ऐह सारियां गल्लां यीशुयें उदारणा च लोकां नैं ग्लाईयां, कने बिना उदारण सैह तिन्हां नैं कुच्छ नी ग्लांदा था
\v 35 कि जेह्ड़ा वचन भविष्यवक्ता दे दुआरा ग्लाया गैया था, सैह पूरा होयें; मैं उदारण ग्लाणे जो अपणा मुंअ खोलगा मैं तिन्हां गल्लां जो जेह्ड़ियां संसारे दी सृष्टिया ते पैहले रैईयां, प्रकट करगा |”
\v 36 ताह्लू सैह भीड़ा जो छडडी नैं घरे च आया, कने तिसदे चेलयां तिस अल्ल आई नैं ग्लाया, “खेतां दे जंगली दाणे दा उदारण अहां जो समझाई दै |”
\v 37 तिन्हीं तिन्हां जो जबाब दित्ता, “खरे बीई दा बाणे आळा माणु दा पुतर एै |
\v 38 खेत संसार एै, खरा बीई राज्जे दी औलाद, कने जंगली बीई दुष्ट दी औलाद एै |
\v 39 जिन्हीं दुश्मणे तिस जो बाया सैह सैतान एै; कटणी संसारे दा अन्त एै, कने बटणे आळे सुअर्गदूत हन |
\v 40 जे जियां जंगली दाणे बटीणे जांदे कने जळाये जांदे हन तियां ई संसारे दे आखिर च होंगा |
\v 41 माणु दा पुतर अपणे सुअर्गदूतां जो घल्लगा, कने सैह तिसदे राज्जे च सारे ठोकरां दिया बजाहां जो कने कुकर्म करणे आळेया जो कट्ठेरगे,
\v 42 कने तिन्हां जो अग्गी दे कुंडे च पांगे, जित्थू रोणा कने दंद पिणां होंगा |
\v 43 तिस बग्त धर्मी अपणे पिता दे राज्जे च सूरज साइयां चमकगे | जिसदे कन्न हन सैह सुणी लैन |
\v 44 सुअर्गे दा राज्ज खेतां च छूपेयो धन दौलता साइयां एै, जेह्ड़ा कुसी माणुयें मिला कने छुपाई दित्ता, कने खुशिया मारे जाई नैं अपणा सब कुच्छ बेची दित्ता कने तिस खेत जो मूलें लैई लैया |
\v 45 भिरी सुअर्गे दा राज्ज इक्की व्यापारीये साइयां एै जेह्ड़ा खरे मोतियां दी तोपा च था |
\v 46 जाह्लू तिसियो इक्क कीमती मोती मिलेया तां तिन्हीं जाई नैं अपणा सब कुच्छ बेची दित्ता कने तिसियो मूलें लैई लैया |
\v 47 भिरी सुअर्गे दा राज्ज तिस बडे जाळे साइयां एै जेह्ड़ा समंदर च पाया, कने हर तरांह दी मच्छियां जो कट्ठेरी लैई आया |
\v 48 कने जाह्लू जाळ भरौईया, तां मछुये तिस जो कंडे पर खीजीं लैई आये, कने बैठी नैं  खरियां खरियां तां पांडे च कट्ठियां कित्तियां कने बुरियां बुरियां सट्टी दित्तियां |
\v 49 संसारे दे अंत च इयां ही होंगा | सुअर्गदूत आई नैं दुष्टां जो धर्मियां ते लग्ग करगे,
\v 50 कने तिन्हां जो अग्गी दे कुंडे च पांगे| जित्थू रोणा कने दंद पीणा होंगा |
\v 51 “क्या तुहां ऐह गल्लां समझियां?” तिन्ना तिस नैं ग्लाया, हां |”
\v 52 तिन्हीं तिन्हां नैं ग्लाया, “इसतांई हर इक्क शास्त्री जेह्ड़ा सुअर्गे दे राज्जे दा चेला बणया एै, तिस घरे दे मालके साइयां एै जेह्ड़ा अपणे भंडारे ते नौईआं कने पुराणियां चीज्जां कड्डदा एै |”
\v 53 जाह्लू यीशु सारे उदारण ग्लाई बैठा, तां तित्थू ते चली गैया |
\v 54 कने अपणे सैहरे च आई नैं तिन्ना दे आराधनालय च तिन्ना जो ऐदेया शिक्षा दैणा लग्गा कि सैह हैराण होई नैं ग्लाणे लग्गे, “इसियो ऐह ज्ञान कने सामर्थी दे कम्म कतांह ते मिलेयो |
\v 55 क्या ऐह मिस्त्रिये दा जागत नी एै? कने क्या इसदिया माऊ दा नां मरियम कने इसदे भाऊआं दे नां याकूब, यूसुफ, शमौन कने यहूदा नी?
\v 56 कने क्या इसदियां सारियां बैहणा म्हारे बीच च नी रैंह्दियां? भिरी इसियो ऐह सारा कतांह ते मिलेया?
\v 57 इयां ई तिन्हां तिस दिया बजाह ते ठोकर खादी अपर यीशुयें तिन्हां नैं ग्लाया, “भविष्यवक्ता दा अपणे देश कने अपणे घरे जो छड्डी नैं कुत्थी अपमान नी होंदा |”कने तिन्हीं तित्थू तिन्हां दे वेवसुआसे दिया बजाह सामर्थी दे कम्म नी कित्ते |
\c 14
\v 1 तिस बग्त देशे दे चौथे हिस्से दे राजा हेरोदेसें यीशु दी चर्चा सुणी,
\v 2 कने अपणे नौकरां नैं ग्लाया, "ऐह यूहन्ना बपतिस्मा दैणे आळा एै! सैह मरेयां ते जिंदा  होई गैया एै, इसतांई तिसते सामर्थी दे कम्म प्रकट होंदे हन |
\v 3 क्जोकि हेरोदेसें अपणे भाऊ फिलिप्पुसे दी लाड़ी हेरोदियास दिया बजाह ते, यूहन्ने जो पकड़ी नैं बन्नया कने जेला च पाई दित्या था |
\v 4 क्जोकि यूहन्ने तिस नैं ग्लाया था कि इसायो रखणा तिज्जो तांई ठीक नी एै |
\v 5 इसतांई सैह तिसियो मारी दैणा चाहंदा था, अपर लोकां ते डरदा था क्जोकि सैह तिसियो भविष्यवक्ता मनदे थे |
\v 6 अपर जाह्लू हेरोदेसे दा जन्मदिन आया, तां हेरोदियासा दिया कुड़िया तौआरे च नाच दस्सी नैं हेरोदेस जो खुश कित्ता |
\v 7 इस गल्ला पर तिन्हीं कसम खाई नैं वचन दित्ता, "जेह्ड़ा कुच्छ तू मंगगी, मैं तिज्जो दिंगा |"
\v 8 सैह अपणियां माऊ दे सखाणे ते ग्लाई, "यूहन्ना बपतिस्मा दैणेआळे दा मुंड थालिया च ऐत्थू ई मिन्जो तांई मंगवाई दै |"
\v 9 राजा दुखी होया, अपर अपणी कसमा दिया कने सौगी बैठणे आळेयां दिया बजाह ते, हुक्म दित्ता कि दैई दित्ता जाये |
\v 10 कने तिन्हीं जेला च लोकां जो घल्ली नैं यूहन्ने दा मुंड बडाई दित्ता;
\v 11 कने तिसदा मुंड थालिया च लंदा कने कुड़िया जो दैई दित्ता, जिसियो सैह अपणियां माऊ अल्ल लैई गैयी |
\v 12 ताह्लू यूहन्ना दे चेले आये कने तिसदिया लाशा जो लैई जाई नैं दबी दित्ता, कने जाई नैं यीशु जो खबर दित्ती |
\v 13 जाह्लू यीशुयें ऐह सुणया, तां सैह किस्तिया पर बैई नैं तित्थू ते लग्ग होई नैं सुणसाण जगाह जो चली गैया | लोक ऐह सुणी नैं सैहरे सैहरे ते पैदल ई तिसदे पचां चली पै |
\v 14 तिन्हीं निकळी नैं इक्क बडी भीड़ दिक्खी कने तिन्हां पर तरस खादा कने तिन्हां दे बमारां जो ठीक कित्ता |
\v 15 जाह्लू संज होई तां तिसदे चेलयां तिस अल्ल आई नैं ग्लाया, "ऐह सुणसाण जगाह एै कने देर ओआ दी एै; लोकां जो घल्ली दैया कि सैह बस्तियां च जाई नैं अपणे तांई खाणा खरीदी लै न |"
\v 16 अपर यीशुयें तिन्हां नैं ग्लाया, "इन्हां दा जाणा जरूरी नी! तुहां ई इन्हां जो खाणे जो दैया |
\v 17 तिन्हां तिस नैं ग्लाया, ऐत्थू म्हारे अल्ल पंज रोटियां कने दो मच्छियां जो छड्डी होर कुच्छ नी एै |"
\v 18 यीशुयें ग्लाया, "तिन्हां जो ऐत्थियो मिन्जो अल्ल लैई ओआ |
\v 19 ताह्लू तिन्हीं लोकां जो घाहे पर बैणे जो ग्लाया, कने तिन्हां पंज रोटियां कने दूं मच्छियां जो लैया, कने सुअर्गे दे पास्से दिक्खी नैं धन्यावाद कित्ता कने रोटियां तोड़ी तोड़ी नैं चेलयां जो दित्तियां, कने चेलयां लोकां जो |
\v 20 जाह्लू सारे खाई नैं रज्जी गै, तां चेलयां बचेयो टुकड़ेयां नैं भरेयो बाराह टोकरू चुके |
\v 21 कने खाणे आळेयां जणासा कने जागतां जो छड्डी नैं पंज हजार मरदां दे करीब थे |
\v 22 तिन्हीं ताह्लू ई अपणे चेलयां जो किस्तिया पर चढ़णे तांई मजबूर कित्ता कि सैह तिसते पैहले पारले पास्सेयो चली जान, जाह्लू तिकर सैह लोकां जो घल्ली लैं |
\v 23 सैह लोकां जो घल्ली नैं, प्रार्थना करणे जो लग्ग प्हाड़े पर चली गैया; कने संजा सैह तित्थू किल्ला था |
\v 24 तिस बग्त किस्ती झीला दे बीच लैहरां से डगमगा दी थी, क्जोकि हौआ सामणे दी थी |
\v 25 कने यीशु आधिया राती दे बाद झीला पर चलदे होये तिन्ना अल्ल आया |
\v 26 चेले तिसियो झीला पर चलदे होये दिक्खी नैं डरी गै | कने ग्लाणा लग्गे, "ऐह भूत एै |" कने डरे दे मारे डडणा लग्गे |
\v 27 यीशुयें ताह्लू ई तिन्हां नैं गल्लां कित्तियां कने ग्लाया, "हौंसला रक्खा | मैं एै डरा मत |"
\v 28 पतरसें तिस जो जबाब दित्ता, "हे प्रभु जै तू ई एै, तां मिन्जो अप्पु अल्ल पाणिये पर चली नैं ओणे दा हुक्म दे |"
\v 29 तिन्हीं ग्लाया, "आ " ताह्लू पतरस किस्तिया ते लौई नैं यीशु अल्ल जाणे जो पाणिये पर चलणा लग्गा |
\v 30 अपर हौआ जो दिक्खी नैं डरी गैया, कने जाह्लू डूबणा लग्गा तां डडी नैं ग्लाया, "हे प्रभु मिन्जो बचा |"
\v 31 यीशुयें ताह्लू ई हत्थ बधाई नैं तिसियो थमी लैया कने तिस नैं ग्लाया, "हे वेवसुआसी, तैं क्जो शक कित्ता?"
\v 32 जाह्लू सैह किस्तिया पर चढ़ी गै, तां हौआ थमी गैयी |
\v 33 इसा गल्ला पर तिन्हां जेह्ड़े किस्तिया पर थे, तिसियो प्रणाम करी नैं ग्लाया, "सचमुच तू परमात्मे दा पुतर एै |
\v 34 सैह पारले पास्सेयो लौई नैं गन्नेसरत च पुज्जे |
\v 35 तित्थू दे लोकां तिसियो पणछैणी लैया कने अक्खे बक्खे दे सारे देशां च खबर घल्ली, कने सारे बमारां जो तिस अल्ल लैई आये | कने तिस नैं विणती करणा लग्गे कि सैह तिन्हां जो अपणे कपड़े दे पल्लूये ई जो छूणा दैया; कने जितणेयां तिसियो छूता, सैह ठीक होई गै |
\c 15
\v 1 ताह्लू यरूशलेम ते कुच्छ फरीसी कने शास्त्री यीशु अल्ल आई नैं ग्लाणा लग्गे |
\v 2 तेरे चेले पितरां दी रीति रुआज जो क्जो टालदे हन, कि बगैर हत्थां धोतेयां रोटी खांदे हन?"
\v 3 तिन्हीं तिन्हां जो जबाब दित्ता, "तुहां बी अपणे रीति रुआजां दिया बजाह ते क्जो परमात्मे दे हुक्म टालदे हन?
\v 4 क्जोकि परमात्मे ग्लाया एै, अपणे बुड़े कने अपणियां माऊ दा आदर करणा, कने जेह्ड़ा कोई बुड़े या माऊ जो बुरा ग्लाये, सैह मारी दित्ता जाये |'
\v 5 अपर तुहां ग्लांदे हन कि जै कोई अपणे बुड़े या माऊ नैं ग्लाये, 'जेह्ड़ा कुच्छ तिज्जो मिन्जो ते फायदा पुज्जी सकदा था, सैह परमात्मे जो भेंट चढ़ी चुकियो'
\v 6 तां सैह अपणे बुड़े दा आदर ना करें, इयां ई तुहां अपणे रुआजे दिया बजाह ते परमात्मे दा वचन टाली दित्ता |
\v 7 हे बेईमानो, यशायाहें तुहां दे बारे च ऐह भविष्यवाणी ठीक ई कित्तियो एै;
\v 8 ऐह लोक लबड़ां ते तां मेरा आदर करदे हन. अपर तिन्ना दा मन मिन्जो ते दूर रैंह्दा एै |
\v 9 कने ऐह बेकार च मेरी भक्ति करदे हन, क्जोकि माणुआं दी विधियां जो धर्म दी शिक्षा करी नैं सखांदे हन |
\v 10 ताह्लू तिन्हीं लोकां जो अपणे अल्ल सददी नैं तिन्हां नैं ग्लाया, सुणा, कने समझा:
\v 11 जेह्ड़ा मुँमे च जांदा एै, सैह माणु जो बुरा नी करदा, अपर जेह्ड़ा मुँमे ते निकळदा एै, सैई माणु जो बुरा करदा एै |"
\v 12 ताह्लू चेलयां आई नैं तिस नैं ग्लाया, "क्या तू जाणदा एै कि फरीसियां ऐह वचन सुणी नैं ठोकर खादी?"
\v 13 तिन्हीं जबाब दित्ता, हर रुख जेह्ड़ा मेरे सुअर्गीय पिता नैं नी लगाया, पूटेया जांगा |
\v 14 तिन्हां जो जाणा दैया; सैह अन्ने जो रस्ता दसणे आळे हन कने अन्ना जै अन्ने जो रस्ता दस्से. तां दोयो खड्डे च पोंगे |"
\v 15 ऐह सुणी नैं पतरसें तिस नैं ग्लाया, "ऐह उदारण अहां जो समझाई दैया,
\v 16 तिन्हीं ग्लाया, "क्या तुहां बी अल्ली तिकर नासमझ हन?
\v 17 क्या तुहां नी जाणदे कि जेह्ड़ा कुच्छ मुँमे च जांदा सैह पेटे च पोंदा एै, कने संडास ते निकळी जांदा एै?
\v 18 अपर जेह्ड़ा कुच्छ् मुँमे ते निकळदा एै, सैह मने ते निकळदा एै, कने सैई माणुये जो बुरा करदा एै |
\v 19 क्जोकि बुरे वचार, खून, परस्त्रीगमन, व्यभिचार, चोरी, झूठी गवाही कने निंदा मने ते निकळदी एै |
\v 20 ऐह ई एै जेह्ड़ा माणुये जो बुरा करदी एै, अपर हत्थां बगैर धौतेयां खाणा खाणा माणुये जो बुरा नी करदा |"
\v 21 यीशु तित्थू ते निकळी नैं, सूर कने सैदा दे प्रदेशे दे पास्से चली गैया |
\v 22 तिस प्रदेश ते इक्क कनानी जणास निकळी, कने डडी नैं ग्लाणा लग्गी, "हे प्रभु! दाऊदे दी औलाद, मिन्जो पर दया कर! मेरी कुड़िया जो बुरी आत्मा बड़ी सता दी एै |"
\v 23 अपर तिन्हीं तिसायो कुच्छ जबाब नी दित्ता | ताह्लू तिसदे चेलयां आई नैं तिस नैं विणती कित्ती, "इसायो घल्ली दै, क्जोकि सैह म्हारे पचां डडदी डडदी ओआ दी एै |"
\v 24 तिन्हीं जबाब दित्ता, "इस्राएल दे परवारें दिया गुआचियां भेडां जो छड्डी मैं कुसी अल्ल नी घल्लया गैया |
\v 25 अपर सैह आई, कने यीशु जो प्रणांम करी नैं ग्लाणा लग्गी, हे प्रभु मेरी मदद कर |"
\v 26 तिन्हीं जबाब दित्ता, जागतां दी रोटी लैई नैं कुत्तेयां दे गां पाणा ठीक नी |"
\v 27 तिन्नै ग्लाया, "सच एै प्रभु पर कुत्ते बी सैह चूरचार खांदे हन जेह्ड़ा तिन्हां दे मालकां दे मेजे ते गिरदे हन |"
\v 28 इसा गल्ला पर यीशुयें तिस जो जबाब दित्ता, "हे जणांस तेरा वसुआस बड़ा एै | जियां तू चाहंदी एै, तिज्जो तांई तियां ई होयें |" कने तिसा दी कुड़ी तिसी बग्त ठीक होई गैयी |
\v 29 यीशु तित्थू ते गलीले दिया झीला अल्ल आया, कने प्हाड़े पर चढ़ी नैं बैई गैया |
\v 30 ताह्लू भीड़ा पर भीड़ा तिस अल्ल आई | सैह अपणे सौगी लंगड़े, अन्ने, जफे, टुंडे कने होर मत्तेयां जो तिस अल्ल लैई आये, कने तिन्हां तिसदेयां पैरां अल्ल लंदा, कने तिन्हीं तिन्हां जो ठीक कित्ता |
\v 31 जाह्लू लोकां दिखेया कि जफे ग्लांदे, कने टुंडे ठीक होंदे, कने लंगड़े चलदे, कने अन्ने दिखदे हन तां हैरान होई नैं इस्राएले दे परमात्मे दी बड़ाई कित्ती |
\v 32 यीशुयें अपणे चेलयां जो सद्या कने ग्लाया, "मिन्जो इसा भीड़ा पर तरस ओंदा एै, क्जोकि सैह त्रीं दिना ते मिन्जो सौगी हन कने तिन्हां अल्ल कुच्छ खाणे जो नी एै | मैं तिन्हां जो भूखे पेट नी घल्लणा चाहंदा, कुत्थी इयां ना होयें कि रस्ते च थकी नैं रैह्यी जान |"
\v 33 चेलयां तिस नैं ग्लाया, "अहां जो इस बणे च कतांह ते इतणियां रोटियां मिलगियां कि अहां इतणियां बडिया भीड़ा जो रज्जान?"
\v 34 यीशुयें तिन्हां ते पूछया, "तुहां अल्ल कितणियां रोटियां हन?" तिन्हां ग्लाया, सत, कने थोड़ी दियां लोक्कियां मच्छियां |"
\v 35 ताह्लू तिन्हीं लोकां जो जमीना पर बैणे दा हुक्म दित्ता |
\v 36 कने तिन्हां सत रोटियां जो कने मच्छियां जो लैया, धन्यावाद करी नैं तोड़या, कने अपणे चेलयां जो दिंदा गैया, कने चेले लोकां जो |
\v 37 इयां ई सारे खाई नैं रज्जी गै कने चेलयां बचेयो टुकड़ेयां नैं भरेयो सत टोकरु चुके |
\v 38 खाणे आळेयां च जणांसां कने जागतां जो छड्डी नैं चार हजार मरद थे | ताह्लू सैह भीड़ा जो घल्ली नैं किस्तिया पर चढ़ी गैया, कने मगदन देशे दी सीमा च आया |
\c 16
\v 1 फरिसियां कने सदूकियां बक्खे आई नैं तिसियो परखणे तांई तिस नैं ग्लाया, अहां जो सुअर्गे दा कोई नशाण दस्स |”
\v 2 तिन्हीं तिन्हां जो जबाब दित्ता, संजा जो तुहां ग्लांदे हन, मौसम छैल रैंह्गा, क्जोकि अम्बर लाल एै,
\v 3 कने भ्यागा जो ग्लांदे हन, अज्ज तूफान ओंगा, क्जोकि अम्बर लाल कने धुधंला एै |” तुहां अम्बरे दे लछणा दिक्खी नैं तिसदी जानकारी दैई सकदे हन, अपर बग्तां दे नशाणा दी जानकारी क्जो नी दस्सी सकदे?
\v 4 इस युगे दे बुरे कने व्यभिचारी लोक नशाण तोपदे हन, अपर योना दे नशाणा जो छड्डी तिन्हां जो होर कोई नशाण नी दित्ता जांगा |” कने सैह तिन्हां जो छड्डी नैं चली गैया |
\v 5 चेले झीला दे उस पारलें पास्सें पुज्जे, अपर सैह रोटियां लैणा भूली गैयो थे |
\v 6 यीशुयें तिन्हां नैं ग्लाया, “दिक्खा, फरीसियां कने सदूकियां दे खमीरे ते चुकने रैह्नेयों |”
\v 7 सैह अप्पु च वचार करणा लग्गे, “अहां रोटियां नी लंदियां, इसतांई सैह इयां ग्लादा एै |
\v 8 ऐह जाणी नैं, यीशुयें तिन्हां नैं ग्लाया, “हे वेवसुआसियो, तुहां अप्पु च क्जो वचार करा दे हन कि म्हारे अल्ल रोटियां नी हन |
\v 9 क्या तुहां अल्ली तिकर नी समझे? क्या तुहां जो सैह पंज हजारां दी पंज रोटियां याद नी, कने ना ऐह कि तुहां कितणे टोकरु चुकेयो थे |
\v 10 कने ना सैह जेह्ड़ियां चौं हजारां दी सत रोटियां, कने ना ऐह कि तुहां कितणे टोकरु चुकेयो थे ?
\v 11 तुहां क्जो नी समझदे कि मैं तुहां नैं रोटियां दे बारे च नी ग्लाया, अपर ऐह कि तुहां फरीसियां कने सदूकियां दे खमीरे ते चुकने रैह्नेयों |”
\v 12 ताह्लू तिन्हां जो समझा च आया कि तिन्हीं रोटी दे खमीर ते नी, अपर फरीसियां कने सदूकियां दे शिक्षा ते चुकने रैह्णे जो ग्लाया था |
\v 13 यीशु कैसरिया फलिप्पी दे प्रदेशे च आया कने अपणे चेलयां ते पूछणा लग्गा, लोक माणुये दे पुतर जो क्या ग्लादे हन?
\v 14 तिन्हां ग्लाया, कुच्छ तां यूहन्ना बपतिस्मा दैणे आळा ग्लांदे हन, कने कुच्छ एलिय्याह कने कुच्छ यिर्मयाह या भविष्यवक्ता च कोई इक्क ग्लांदे हन |”
\v 15 तिन्हीं तिन्हां नैं ग्लाया, “अपर तुहां मिन्जो क्या ग्लांदे हन?”
\v 16 मौनश पतरसें जबाब दित्ता, तू जींदे परमेसर दा पुतर ऐ |”
\v 17 यीशुयें तिन्हां जो जबाब दित्ता, “हे शमौन, योना दे जागत, तू धन एै; क्जोकि मांस कने खून ते नी, अपर मेरे पितें जेह्ड़ा सुअर्गे च एै, ऐह गल्ल तिज्जो पर प्रकट कित्ती एै |
\v 18 कने मैं बी तिज्जो नैं ग्लांदा कि तू पतरस एै, कने मैं इस पत्थरे पर अपणी कलेसिया बणागा कने अधोलोक दे दुरआजे तिस पर प्रबल नी होंगे |
\v 19 मैं तिज्जो सुअर्गे दे राज्जे दी कुंजियां दिंगा: कने जे कुच्छ तू धरतिया पर बन्नगा, सैह सुअर्गे च बन्नेया जांगा; कने जेह्ड़ा कुच्छ तू धरतिया पर खोलगा, सैह सुअर्गे च खुलगा |”]
\v 20 ताह्लू तिन्हीं चेलयां जो चेतावणी दित्ती कि कुस नैं मत ग्लाणा कि मैं मसीह एै |
\v 21 तिस बग्ते ते यीशु अपणे चेलयां जो दस्सणा लग्गा, “जरूरी एै कि मैं यरूशलेम जो जां कने पुरनियां दे परधान याजकां, कने शास्त्रियां दे हत्थ ते बड़े दुख उठां; कने मारी दित्ता जां; कने त्रीये दिने जिंदा होई जां |”
\v 22 इस गल्ला पर पतरस तिसियो लग्ग लैई जाई नैं झिड़कणा लग्गा, “हे प्रभु, परमात्मा मत कर! तिज्जो नैं देह्या कदी ना होंगा |”
\v 23 तिन्हीं मुड़ी नैं पतरसे नैं ग्लाया, “हे सैतान, मेरे सामणे ते दूर होई जा! तू मिन्जो तांई ठोकरा दी बजाह एै: क्जोकि तू परमात्मे दियां गल्लां पर नी, अपर माणुआं दी गल्लां पर मन लगांदा एै |”
\v 24 ताह्लू यीशुयें अपणे चेलयां नैं ग्लाया, “जे कोई मिन्जो पचां ओणा चान, तां अप्पु ते इन्कार करें कने अपणियां सूलिया चुकी नैं मिन्जो पचां चली पौ |
\v 25 क्जोकि जेह्ड़ा कोई अपणी जान्न बचाणा चाहंदा, सैह तिसियो गुआंगा; कने जेह्ड़ा मिन्जो तांई अपणी जान्न गुआंगा, सैह तिसायो पांगा |
\v 26 जे माणु सारे संसारे जो हासल करें, कने अपणे जान्नी दा नकसान चुके, तां तिसियो क्या फायदा होंगा? या माणु अपणी जान्नी दे बदले क्या दिंगा?
\v 27 माणु दा पुतर अपणे सुअर्गदूतां दे सौगी अपणे पिता दी महिमा च ओंगा, कने तिस टैम ‘सैह हर इक्की जो तिसदे कम्मां दे मताबक ईनाम दिंगा | मैं तुहां नैं सच ग्लांदा कि जेह्ड़ा ऐत्थू खड़ूतेयो हन, तिन्हां च कुच्छ ऐदेय हन कि सैह जाह्लू तिकर माणु दे पुतर जो तिसदे राज्जे च ओंदे होये नी दिक्खी लैंगे, ताह्लू तिकर मौती दा सुआद कदी नी चखगे |”
\c 17
\v 1 छिं दिना दे बाद यीशुयें पतरस कने याकूब कने तिसदे भाऊये यूहन्ने जो सौगी लैया, कने तिन्हां जो सुणसाण च कुसी उचे प्हाड़े पर लैई गैया |
\v 2 तित्थू तिन्हां सामणे तिस दा रूप बदलूऐया, कने तिसदा मुँअ सूरजे साइयां चमकेया कने तिसदे कपड़े जोतिया साइयां चिट्टे होई गै |
\v 3 कने मूसा कने एलिय्याह तिस सौगी गल्लां करदे तिन्हां जो दुस्से |
\v 4 इस पर पतरसें यीशु नैं ग्लाया, “हे प्रभु म्हारा ऐत्थू रैह्णा ठीक एै | जै तेरी इच्छा होयें तां मैं ऐत्थू तीन मंडप बणा; इक्क तिज्जो तांई इक्क मूसे तांई इक्क एलिय्याह तांई |”
\v 5 सैह ग्ला दा था कि इक्क चिट्टे बदळें तिन्हां जो ढकी लैया, कने तिस बदळे च ऐह उआज आई; ऐह मेरा प्यारा पुतर एै, जिसते मैं खुश एै इसदी सुणा |”
\v 6 चेले ऐह सुणी नैं मूँमे भार पैई गै कने बड़े भरी डरी गै |
\v 7 यीशुयें बक्खे आई नैं तिन्हां जो छूई नैं, कने ग्लाया, “उठा, डरा मत |”
\v 8 ताह्लू तिन्हां अपणियां अंखी उठाई कने यीशु जो छड्डी नैं होर कुसी जो नी दिखेया |
\v 9 जाह्लू सैह प्हाड़े ते लौआ दे थे ताह्लू यीशुयें तिन्हां जो ऐह हुक्म दित्ता, “जाह्लू तिकर माणु दा पुतर मरेयां   च जिंदा नी होई जां, ताह्लू तिकर जेह्ड़ा कुच्छ तुहां दिखया एै कुसी नैं मत ग्लांदे  |”
\v 10 इसा गल्ला पर तिसदे चेलयां तिसते पूछ्या, “भिरी शास्त्री क्जो ग्लांदे हन कि एलिय्याह दा पैहले ओणां जरूरी एै |
\v 11 तिन्हीं जबाब दित्ता, "एलिय्याह जरूर ओंगा, कने सब कुच्छ सुधारगा |
\v 12 अपर मैं तुहां नैं ग्लांदा कि एलिय्याह आई चुकेया एै, कने लोकां तिसियो नी पणछैणया; अपर जदेया चाया तियां ई तिस सौगी कित्ता | इसा रीतिया ते माणु दा पुतर बी तिन्हां दे हत्थ ते दुख उठांगा |”
\v 13 ताह्लू चेलयां समझेया कि तिन्हीं अहां जो यूहन्ना बपतिस्मा दैणे आळे दे बारे च ग्लाया एै |
\v 14 जाह्लू सैह भीड़ा अल्ल पुज्जे, तां इक्क माणु तिस अल्ल आया, कने गोडे टेकी नैं ग्लाणा लग्गा,
\v 15 “हे प्रभु मेरे जागते पर दया कर! क्जोकि तिसियो मिर्गी ओंदी एै, कने सैह बड़ा दुख उठांदा एै; कने बार बार अग्गी च बार बार पाणी च पैई जांदा एै |
\v 16 मैं तिसियो तेरे चेलयां अल्ल लंदेया था, अपर सैह तिसियो ठीक नी करी सके,
\v 17 यीशुयें जबाब दित्ता, “हे वेवसुआसी कने हठी लोकों, मैं काह्लू तिकर तुहां सौगी रैंह्गा? काह्लू तिकर तुहां दी  सैहंगा? तिसियो ऐत्थियो मिन्जो अल्ल लैयोआ |”
\v 18 ताह्लू यीशुयें बुरिया आत्मा जो झिड़केया, कने सैह तिस ते निकळी गैयी; कने जागत तिस बग्त ठीक होई गैया |
\v 19 ताह्लू चेलयां लग्ग होई नैं यीशु अल्ल आई नैं ग्लाया, “अहां इसायो क्जो नी कड्डी सके?”
\v 20 तिन्हीं तिन्हां नैं ग्लाया, “अपणे वसुआसे दी कमिया दिया बजाह ते, क्जोकि मैं तुहां नैं सच ग्लांदा, जै तुहां दा वसुआस राई दे दाणे दे बराबर बी होयें, तां इस प्हाड़े नैं ग्लाई सकगे, ‘ऐत्थू ते खिसकी नैं औत्थू चली जा, तां सैह चली जांगा; कने कोई गल्ल तुहां तांई ओखी नी होंगी |
\v 21 [ अपर ऐह जाति बिना प्रार्थना कने व्रत ते नी निकळदी | ]
\v 22 जाह्लू सैह गलीले च थे, तां यीशुयें तिन्हां नैं ग्लाया, “माणु दा पुतर माणुआं दे हत्थे च पकड़ुआया जांगा;
\v 23 सैह तिसियो मारी दिंगे, कने सैह त्रीये दिनें जिंदा होई जांगा |” इसा गल्ला पर सैह बड़े उदास होये |
\v 24 जाह्लू सैह कफरनहूम पुज्जे, तां मंदरे दा कर’ लैणे आळेयां पतरसे अल्ल आई नैं पूछ्या, “क्या तुहां दा गुरु मंदरे दा कर नी दिंदा?”
\v 25 तिन्हीं ग्लाया, “हां दिंदा एै |” जाह्लू सैह घरें आया, तां यीशुयें तिसदे पूछणे ते पैहले ई तिसियो ग्लाया, “हे शमौन, तू क्या सोचा दा एै? धरतिया दे राजे कर कुणा ते लैंदे हन? अपणे पुतरां ते या परायां ते?”
\v 26 पतरसें तिस नैं ग्लाया, “परायां ते |” यीशुयें तिस नैं ग्लाया, तां पुतर बची गै | तमी इसतांई कि अहां तिन्हां जो ठोकर नी खुआये, तू झीला कंडे जाई नैं बंसरी पा, कने जेह्ड़ी मच्छी पैहले निकळे, तिसायो लै; तां तिज्जो तिसा दे मुँये खोलणे पर इक्क सिक्का मिलगा, तिस जो लैई नैं मेरे कने अपणे बदलें तिन्हां जो दैई दैया |
\c 18
\v 1 तिस बग्त चेले यीशु अल्ल आई नैं पूछणा लग्गे, “सुअर्गे दे राज्जे च बडा कुण एै?”
\v 2 इसा गल्ला पर तिन्हीं इक्की जागते जो अपणे अल्ल सददी नैं तिन्हां बिच खरेड़ी दित्ता,
\v 3 कने ग्लाया, “मैं तुहां नैं सच ग्लांदा कि जाह्लू तिकर तुहां नी बदलन कने जागतां साइयां ना बणा, तुहां सुअर्ग दे राज्जे च नी पुज्जी सकगे |
\v 4 जेह्ड़ा कोई अप्पु जो इस जागते साइयां लोक्का करगा, सैह सुअर्ग दे राज्जे च बडा होंगा |
\v 5 कने जेह्ड़ा कोई मेरे नांये ते इक्क ऐदेय जागते जो ग्रहण करदा एै सैह मिन्जो ग्रहण करदा एै |
\v 6 अपर जेह्ड़ा कोई इन्हां लोक्केयां च जेह्ड़ा मिन्जो पर वसुआस करदे हन इक्की जो ठोकर खुआये, तिस तांई खरा होंदा कि बडे घराटे दा पुड़ तिसदे गळे च टुंगया जांदा, कने सैह डुगे समंदर च डुबाया जांदा |
\v 7 ठोकरां दियां बजाह ते संसारे पर हाय! ठोकरां दा लगणा जरूरी एै; अपर हाय तिस माणुये पर जिसदे दुआरा ठोकर लगदी एै |
\v 8 जे तेरा हत्थ या तेरा पैर ठोकर खुआये, तां तिसियो बड्डी नैं सट्टी दैया, टुंडा या लंगड़ा होई नैं सदा दी जिन्दगिया च प्रवेश करणा तिज्जो तांई इसते बधिया एै कि दूं हत्थां या दूं पैरां होंदेया तू नरके दी अग्गी च सटेया जाये |
\v 9 जे तेरी अंख तिज्जो ठोकर खुआये, तां तिसायो कड्डी नैं सट्टी दैया; काणा होई नैं सदा दी जिन्दगिया च प्रवेश करणा तिज्जो तांई इसते बधिया एै कि दूं अंखी होंदेया तू नरके दिया अग्गी च सटेया जाये |
\v 10 दिक्खा, तुहां इन्हां लोक्केयां च कुसी जो तुच्छ ना जाणा; क्जोकि मैं तुहां नैं ग्लांदा कि सुअर्गे च तिन्हां दे दूत मेरे सुअर्गीय पिता दे मुँमे सदा दिखदे हन |
\v 11 [क्जोकि माणु दा पुतर गुआचेयां जो बचाणा आया एै |]
\v 12 तुहां क्या सोचा दे हन? जै कुसी माणुये दियां सौ भेडां हो न, कने तिन्हां च इक्क गुआची जाये, तां क्या सैह नड़ीनूयें जो छड्डी नैं कने प्हाड़ां पर जाई नैं, तिसा गुआचिया जो नी तोपगा?
\v 13 कने जे देह्या होयें कि तिसियो मिलें, तां मैं तुहां नैं सच ग्लांदा कि सैह तिन्हां च नड़ीनूयें भेडां तांई जेह्ड़ियां गुआचियां नी थियां, इतणा खुश नी होंगा जितणा कि इसा भेडा तांई होंगा |
\v 14 इयां ई तुहां दे पिता दी जेह्ड़ा सुअर्गे च एै ऐह इच्छा नी कि इन्हां लोक्केयां च इक्क बी खत्म होयें |
\v 15 जे तेरा भाऊ तेरे वरखलाफ अपराध करें, तां जा कने किल्ले च गल्लबात करी नैं तिसियो समझा; जै सैह तेरी सुणे तां तैं अपणे भाऊ जो पाई लैया |
\v 16 जे सैह ना सुणे, तां इक्क या दो जणे होर अपणे सौगी लैई जा, कि हर इक्क गल्ल दूं या त्रीं गवाहां दे मुँमे ते पक्की होई जां |’
\v 17 जे सैह तिन्हां दी बी नी मन्ने, तां कलेसिया नैं ग्लाई दै, अपर जै सैह कलेसिया दी ना मने, तां तू तिसियो  दूईयां जातियां कने चुंगी लैणे आळेयां साइयां समझ  |
\v 18 मैं तुहां नैं सच ग्लांदा, जेह्ड़ा कुच्छ तुहां धरतिया पर बन्नगे, सैह सुअर्गे च बन्नेयां जांगा कने जेह्ड़ा कुच्छ तुहां धरतिया पर खोलगे, सैह सुअर्गे च खुलगा |
\v 19 भिरी मैं तुहां नैं ग्लांदा, जै तुहां च दो जणे धरतिया पर कुसी गल्लां तांई इक्क मन होई नैं तिसियो मंगगे, तां सैह मेरे पिता दे पास्से ते जेह्ड़ा सुअर्ग च एै, तिन्हां तांई होई जांगी |
\v 20 क्जोकि जित्थू दो या तीन मेरे नांये ते कट्ठे होंदे हन, तित्थू मैं तिन्हां बिच होंदा एै |”
\v 21 ताह्लू पतरसें बक्खे आई नैं तिस नैं ग्लाया, “हे प्रभु, जे मेरा भाऊ अपराध करदा रैंह्य, तां मैं कितणी बरी तिसियो माफ करां? क्या सत बरी?”
\v 22 यीशुयें तिस नैं ग्लाया, “मैं तुहां नैं ऐह नी ग्लांदा कि सत बरी तिकर अपर सत बरी दे सतर गुणा तिकर |
\v 23 इसतांई सुअर्गे दा राज्ज तिस राजे साइयां एै, जिन्हीं अपणे नौकरां ते लेखा लैणा चाया |
\v 24 जाह्लू सैह लेखा लैणा लग्गा, तां इक्क जणा तिस सामणे लंदा जेह्ड़ा दस हजार तोड़े दा कर्जदार था |
\v 25 जाह्लू कि टाणे तांई तिस अल्ल कुच्छ नी था, तां तिसदे मालकें ग्लाया, ‘ऐह कने इसदी लाड़ी कने बाल बच्चे कने जेह्ड़ा कुच्छ इसदा एै, सब कुच्छ बेचेया जाये, कने कर्ज चुकाई दित्ता जाये |’
\v 26 इसा गल्ला पर तिस नौकरें पैई नैं तिसियो प्रणाम कित्ता, कने ग्लाया, ‘हे मालक सबर कर, मैं सारा कर्ज भरी दिंगा |’
\v 27 ताह्लू तिस नौकरे दे मालकें तरस खाई नैं तिसियो छड्डी दित्ता, कने तिसदा कर्ज बी माफ करी दित्ता |
\v 28 अपर जाह्लू सैह नौकर बाहर निकळेया, तां तिसदे संगी नौकरां च इक्क तिसियो मिलेया जेह्ड़ा तिसदे सौ दिनारां दा कर्जदार था; तिन्हीं तिसियो पकड़ी नैं तिसदा गळा घुटेया कने ग्लाया, ‘जेह्ड़ा कुच्छ तिज्जो पर कर्ज एै भरी दै |
\v 29 इसा गल्ला पर तिसदा संगी नौकर पैई नैं तिस नैं विणती करणा लग्गा, ‘सबर रख, मैं सारा कर्ज भरी दिंगा |’
\v 30 सैह नी मनेया, अपर जाई नैं तिसियो जेला च पाई दित्ता कि जाह्लू तिकर कर्ज भरी ना दैं, ताह्लू तिकर तित्थू रैह्य |
\v 31 तिसदे संगी नौकर ऐह जेह्ड़ा होया था दिक्खी नैं बड़े दुखी होये, कने जाई नैं अपणे मालके जो पूरा हाल दस्सी दित्ता |
\v 32 ताह्लू तिसदे मालकें तिसियो सद्दी नैं तिस नैं ग्लाया, ‘हे दुष्ट नौकर, तैं जेह्ड़ी मिन्जो नैं विणती कित्ती, तां मैं तेरा सैह पूरा कर्ज माफ करी दित्ता |
\v 33 इसतांई जियां मैं तिज्जो पर दया कित्ती, तियां ई क्या तिज्जो बी अपणे संगी नौकरे पर दया करणा नी चाईदी थी?
\v 34 कने तिसदे मालकें गुस्से च आई नैं तिसियो सज्जा दैणे आळेयां दे हुआले करी दित्ता, कि जाह्लू तिकर सैह सारा कर्ज भरी ना दैं, ताह्लू तिकर तिन्हां दे हुआलें रैंह्य | इयां ई जे तुहां च हर इक्क अपणे भाऊये जो दिले ते माफ नी करगा, तां मेरा पिता जेह्ड़ा सुअर्गे च एै, तुहां नैं बी तियां ई करगा |
\c 19
\v 1 जाह्लू यीशु ऐह गल्लां ग्लाई बैठा, तां गलीले ते चली गैया; कने यरदन दरयाएै दे पार यहूदिया दे प्रदेश च आया |
\v 2 ताह्लू बडी भीड़ तिसदे पचां चली पैई, कने तिन्हीं तित्थू तिन्हां जो ठीक कित्ता |
\v 3 ताह्लू फरीसी तिसियो परखणे तांई बक्खे आई नैं ग्लाणा लग्गे, “क्या हर इक्क बजाह ते अपणियां लाड़िया जो छड्डणा ठीक एै?”
\v 4 तिन्हीं जबाब दित्ता, “क्या तुहां नी पढ़या कि जिन्हीं तिन्हां जो बणाया, तिन्हीं शुरू ते मरद कने जणास बणाई नैं ग्लाया,
\v 5 इसा बजाह ते माणु अपणे माऊ बुड़े ते लग्ग होई नैं अपणियां लाड़िया सौगी रैंह्गा कने सैह दोयो इक्क तन होंगे?
\v 6 जे सैह हुण दो नी, अपर इक्क तन हन | इसतांई जिसियो परमात्मे जोड़या एै, तिसियो माणु लग्ग नी करें,"
\v 7 तिन्हां तिस नैं ग्लाया, “भिरी मूसें ऐह क्जो ठैहराया कि त्यागपत्र दैई नैं तिसियो छड्डी दैं?”
\v 8 तिन्हीं तिन्हां नैं ग्लाया, “मूसें तुहां दे मने दी कठोरता दिया बजाह ते तुहां जो अपणियां अपणियां लाड़िया जो छड्णे दा हुक्म दित्या, अपर शुरू ते देह्या नी था |
\v 9 कने मैं तुहां नैं ग्लांदा कि जेह्ड़ा कोई व्यभिचार जो छड्डी होर कुसा बजाह ते अपणियां लाड़िया जो छड्डी नैं दूईआ नैं व्याह करें, सैह व्यभिचार करदा एै; कने जेह्ड़ा तिसा छड्डिया नैं व्याह करें, सैह बी व्यभिचार करदा एै |”
\v 10 चेलयां तिस नैं ग्लाया, “जे मरदे दा जणासा सौगी ऐदेया रिश्ता एै, तां व्याह करणा ठीक नी |”
\v 11 तिन्हीं तिन्हां नैं ग्लाया, “सारे वचन ग्रहण नी करी सकदे, सिर्फ सैह जिन्हां जो ऐह दान दित्या एै |
\v 12 क्जोकि कुच्छ नंपुसक ऐदेय हन, जेह्ड़े माऊ दे गर्भे ई ते ऐदेयो जम्मेयो; कने कुच्छ नंपुसक ऐदेय हन. जिन्हां जो माणुयें नंपुसक बणाया; कने कुच्छ नंपुसक ऐदेय हन, जिन्हां सुअर्गे दे राज्जे तांई अपणे आप्पे जो नंपुसक बणाया एै | जेह्ड़ा इसियो ग्रहण करी सकदा एै, सैह इसियो ग्रहण करन |”
\v 13 ताह्लू लोक जागतां जो तिस अल्ल लैई आये कि सैह तिन्हां पर हत्थ रखें कने प्रार्थना करन, अपर चेलयां तिन्हां जो झिड़केया |
\v 14 यीशुयें ग्लाया, “जागतां जो मिन्जो अल्ल ओणा दैया, कने तिन्हां जो मना मत करा, क्जोकि सुअर्गे दा राज्ज ऐदेयां दा ई एै |”
\v 15 कने सैह तिन्हां पर हत्थ रखी नैं तित्थू ते चली गैया |
\v 16 इक्क माणु यीशु अल्ल आया कने तिस नैं ग्लाया, “हे गुरु, मैं कुण दैया खरा कम्म करें कि सदा दी जिन्दगी पां?
\v 17 तिन्हीं तिस नैं ग्लाया, “तू मिन्जो ते भलाईया दे बारे च क्जो पूछा दा एै? भला तां इक्क ई एै, अपर जे तू जिन्दगिया च प्रवेश करणा चाहंदा एै, तां हुक्मां जो मना कर |”
\v 18 तिन्हीं तिस नैं ग्लाया, “कुण दै हुक्म यीशुयें ग्लाया, “ऐह कि खून मत करणा, व्यभिचार मत करणा, चोरी मत करणा, झूठी गवाही मत दैणा,
\v 19 अपणे बुड़े कने अपणिया माऊ दा आदर करणा, कने अपणे पड़ेसिये नैं अप्पु साइयां प्यार रखणा |”
\v 20 तिस जुआनें तिस नैं ग्लाया, “इन्हां सबना जो तां मैं मनेया एै; हुण मिन्जो च कुसा गल्ला दी कमी एै?”
\v 21 यीशुयें तिस नैं ग्लाया, “जे तू सिद्ध होणा चाहंदा एै तां जा, अपणा समान बेची नैं कंगाला जो दै, कने तिज्जो सुअर्गे च धन दौलत मिलगी; कने आई नैं मिन्जो पचां चली पौ |
\v 22 अपर सैह जुआन ऐह गल्ल सुणी नैं उदास होई नैं चली गैया, क्जोकि सैह बड़ा मीर था |
\v 23 ताह्लू यीशुयें अपणे चेलयां नैं ग्लाया, “मैं तुहां नैं सच ग्लांदा कि मीरे दा सुअर्गे दे राज्जे च प्रवेश करणा ओखा एै |
\v 24 तुहां नैं भिरी ग्लांदा कि परमात्मे दे राज्जे च मीरे दा प्रवेश करणे ते ऊंटे दा सुई दे नक्के च निकळी जाणा सोखा एै |”
\v 25 ऐह सुणी नैं चेलयां बड़े हैराण होई नैं ग्लाया, “भिरी कुसदा उद्धार होई सकदा एै |”
\v 26 यीशुयें तिन्हां दे पास्सें दिक्खी नैं ग्लाया, “माणुआं ते तां ऐह नी होई सकदा एै, अपर परमात्मे ते सब कुच्छ होई सकदा एै |
\v 27 इसा गल्ला पर पतरसें तिस नैं ग्लाया, दिक्ख , अहां तां सब कुच्छ छड्डी नैं तिज्जो पचां चली पैयो हन | तां अहां जो क्या मिलगा?”
\v 28 यीशुयें तिन्हां नैं ग्लाया, “मैं तुहां नैं सच ग्लाया कि नौईया सृष्टिया च जाह्लू माणु दा पुतर अपणी महिमा दे सिंहासणे पर बैंगा, तां तुहां बी जेह्ड़े मिन्जो पचां चली पैयो, बाराह सिंहासणे पर बैई नैं इस्राएले दे बारा गोत्रां दा न्याय करगे |
\v 29 कने जिन्हीं कुणी घरां, या भाऊआं या बैहणा, या बुड़े, या माऊ, या बाल बच्चेयां या खेतां जो मेरे नांये तांई छड्डी दित्या एै तिसियो सौ गुणा मिलगा, कने सैह सदा दी जिन्दगिया दा हक्कदार होंगा | अपर मत्ते जेह्ड़े पैहलें हन, पचां होंगे; कने जेह्ड़े पचां हन, सैह पैहले होंगे |
\c 20
\v 1 सुअर्ग दा राज्ज कुसी घरे दे मालके साइयां एै, जेह्ड़ा भ्यागा निकळेया कि अपणी अंगूरा  दे बागे च मजदूरां जो लगाये |
\v 2 तिन्हीं मजदूरां ते इक्क दीनार रोजे दी दिहाड़ी कित्ती कने तिन्हां जो अपणे अंगूरा दे बागे च घल्लया |
\v 3 भिरी दिनें दे पैहले पैहरें तिन्हीं निकळी नैं होरनी लोकां जो बाजारे च बेले खड़ूतेयो दिखेया,
\v 4 कने तिन्हां नैं ग्लाया, ‘तुहां बी अंगूरा दे बागे च जा, कने जेह्ड़ा कुच्छ ठीक एै, तुहां जो दिंगा, सैह बी गै |
\v 5 भिरी तिन्हीं दूये कने त्रीयें पैहरें निकळी नैं तियां ई कित्ता |
\v 6 इइक्की घंटे दा दिन रैह्या तिन्हीं भिरी निकळी नैं दूयेयां जो खड़ूतेया दिखेया, कने तिन्हां नैं ग्लाया, ‘तुहां क्जो ऐत्थू दिन भर बेले खड़ूतेयो रैह्य?’ तिन्हां तिस नैं ग्लाया, इसतांई कि कुणी बी अहां जो दिहाड़िया पर नी लगाया |
\v 7 तिन्हीं तिन्हां नैं ग्लाया, तुहां बी अंगूरा दे बागे च जा |”
\v 8 संजा जो अंगूरा दे बागे दे मालकें अपणे भंडारिये नैं ग्लाया, “मजदूरां जो सददी नैं पचां आळेयां ते लैई नैं पैहले आळेयां तिकर तिन्हां जो दिहाड़ी दैई दै |’
\v 9 जाह्लू सैह आये जिन्हां पूरे दिने च इक्क घंटा लगाया था, तां तिन्हां जो इक्क इक्क दीनार मिलेया |
\v 10 जेह्ड़ा पैहले आयेयो तिन्हां ऐह समझेया कि अहां जो जादा मिलगा, अपर तिन्हां जो बी इक्क दीनार ई मिलेया |
\v 11 जाह्लू मिलेया तां घरे दे मालके पर कुड़कुड़ाकाई नैं ग्लाणा लग्गे,
\v 12 इन्हां पचां आळेयां इक्क ई घंटा कम्म कित्ता, कने तैं तिन्हां जो म्हारे बराबर दिहाड़ी दित्ती, जिन्हां दिन भर दा बोझ चुकेया कने धूप झली?’
\v 13 तिन्हीं तिन्हां च इक्की जो जबाब दित्ता, ‘हे साथी मैं तिज्जो नैं कुच्छ अन्याय नी करदा | क्या तैं ई मिन्जो नैं इक्क दीनार नी कित्या था?
\v 14 जेह्ड़ा तेरा एै, चुकी लै कने चली जा; मेरी इच्छा ऐह एै कि जितणा तिज्जो दैं उतणा ई  इस पचां आळे जो बी दैं |
\v 15 क्या ऐह ठीक नी कि मैं अपणे माले ते जेह्ड़ा चाहंदा सैह करां? क्या मेरे खरे होणे दिया बजाह ते तू बुरिया नजरा नैं दिक्खा दा एै?’
\v 16 इसा रिता ते जेह्ड़े पचां हन, सैह गां होंगे; कने जेह्ड़े गां हन, सैह पचां होंगे |”
\v 17 यीशु यरूशलेमे जो जांदे जांदे बारां चेलयां जो सुणसाण च लैई गैया, कने रस्ते च तिन्हां नैं ग्लाणा लग्गा,
\v 18 दिक्खा, अहां यरूशलेमे जो चलेयो हन; कने माणु दा पुतर परधान याजकां कने शास्त्रियां दे हत्थें पकड़ुआया जांगा, कने तिसियो मारणे जोग्गे ठैहरांगे |
\v 19 कने तिस जो होरनी जातियां दे हुआले करगे कि सैह तिसियो मजाके च डुआन, कने कोड़े मारन, कने सूलिया पर टूंगन, कने सैह त्रीये दिन जिंदा होई जांगा |
\v 20 ताह्लू जबदिये दे जागतां दी माऊ अपणे पुतरां सौगी यीशु अल्ल आई नैं प्रणाम कित्ता,
\v 21 तिन्हीं तिसा नैं ग्लाया, “तू क्या चांहदी एै?’ सैह तिस नैं ग्लाई, “ऐह वचन दे कि मेरे ऐह दो जागत तेरे राज्जे च इक्क तेरे सज्जे कने इक्क तेरे खब्बे बैठन |”
\v 22 यीशुयें जबाब दित्ता, “तुहां नी जाणदे कि क्या मंगा दे हन | जेह्ड़ा कटोरा मैं पीणे लगया, क्या तुहां पी सकदे हन?” तिन्हां तिस नैं ग्लाया पी सकदे हन |
\v 23 तिन्हीं तिन्हां नैं ग्लाया, “तुहां मेरा कटोरा तां पींगे, अपर अपणे सज्जे कने खब्बे कुसी जो बैठाणा मेरा कम्म नी, अपर जिन्हां तांई मेरा पिता दे पास्से ते त्यार कित्या, तिन्हां ई तांई एै |”
\v 24 ऐह सुणी नैं दसों चेले तिन्हां दूनी भाऊआं पर गुस्सा होये |
\v 25 यीशुयें तिन्हां जो अप्पु अल्ल सद्दी नैं ग्लाया, “तुहां जाणदे हन कि होरनी जातियां दे हाकम तिन्ना पर हक्क जता दे हन; कने जेह्ड़े बडे हन, सैह तिन्ना पर हक्क जतांदे हन  |
\v 26 अपर तुहां च ऐदेया नी होंगा, अपर जेह्ड़ा कोई तुहां च बडा होणां चाये, सैह तुहां दा नौकर बणैं,
\v 27 कने जेह्ड़ा तुहां च परधान होणां चाये, सैह तुहां दा नौकर बणैं;
\v 28 जियां कि माणु दा पुतर; सैह इसतांई नी आया कि तिसदी सेवा टेहल कित्ती जाये, अपर इसतांई आया कि सैह अप्पु सेवा टेहल करें, कने मत्तेयां जो छड़ाणे तांई अपणी जान्न दैं |”
\v 29 जाह्लू सैह यरीहो ते निकळा दे थे, तां इक्क बडी भीड़ तिस दे पचां चली पैयी |
\v 30 कने दो अन्ने जेह्ड़े सड़का कंडे बैठेयो थे, ऐह सुणी नैं कि यीशु जा दा एै, हक्कां पाई नैं ग्लाणा लग्गे, “हे प्रभु, दाऊदे दी औलाद, अहां पर दया कर |”
\v 31 लोकां तिन्हां जो झिड़केया कि चुप रैह्या; अपर सैह होर बी डडी नैं ग्लाणा लग्गे, “हे प्रभु, दाऊदे दी औलाद, अहां पर दया कर |”
\v 32 ताह्लू यीशुयें खड़ौई नैं तिन्हां जो सद्देया कने ग्लाया, “तुहां क्या चाहंदे हन कि मैं तुहां तांई करां?”
\v 33 तिन्हां तिस नैं ग्लाया, “हे प्रभु, ऐह कि म्हारियां अखी खुली जां न |” यीशुयें तरस खाई नैं तिन्हां दियां अखी छूईयां, कने सैह ताह्लू ई दिखणा लग्गे, कने तिसदे पचां चली पै |
\c 21
\v 1 जाह्लू सैह यरूशलेम दे नैड़ें  पुज्जे कने जैतून प्हाड़े पर बैतफगे अल्ल आये, तां यीशुयें दूं चेलयां जो ऐह ग्लाई नैं घल्लया;
\v 2 सामने आल्ले ग्रां च जा! तित्थू पुज्जदे ई इक्क गद्दही बन्नियो होई, कने तिसा सौगी बच्चा तुहां जो मिलगा | तिन्हां जो खोली नैं मिन्जो अल्ल लैई ओआ |
\v 3 जे तुहां नैं कोई कुच्छ ग्लां, तां ग्लानेयों कि प्रभु जो इन्हां दी जरूरत एै, सैह ताह्लू ई तिन्हां जो घल्ली दिंगा |”
\v 4 ऐह इसतांई होया कि जेह्ड़ा वचन भविष्यवक्ता दे दुआरा ग्लाया गैया था, सैह पूरा होयें,
\v 5 सिय्योने दी कुड़िया नैं ग्लानेयों, दिक्ख तेरा राजा तिज्जो अल्ल ओआ दा एै, सैह नम्र एै, कने गद्देह पर बैठेया एै; अपर गद्दिया दे बच्चे पर |”
\v 6 चेलयां जाई नैं, जियां यीशुयें तिन्हां नैं ग्लाया था, तियां ई कित्ता |
\v 7 कने गद्दही कने बच्चे जो लै आई नैं, तिन्हां पर अपणे कपड़े पाये, कने सैह तिन्हां पर बैई गैया |
\v 8 ताह्लू मत्तेयां लोकां अपणे कपड़े रस्ते च बछाये, कने होरनी लोकां रुखां ते डालियां बड्डी नैं रस्ते च बछाइयां |
\v 9 जेह्ड़ी भीड़ गां गां चलियो कने पचां पचां चली ओआ दी थी, डडी डडी ग्लांदी थी, “दाऊदे दी औलादा जो होशाना, धन एै सैह जेह्ड़ा प्रभु दे नांये ते ओंदा एै, अम्बरे च होशाना |”
\v 10 जाह्लू तिन्हीं यरूशलेमे च प्रवेश कित्ता, तां सारे शैहरे च हलचल मची गैयी, कने लोक ग्लाणा लग्गे, “ऐह कुण एै?”
\v 11 लोकां ग्लाया, :ऐह गलीले दे नासरते दा भविष्यवक्ता यीशु एै |
\v 12 यीशुयें परमात्मे दे मंदर च जाई नैं तिन्हां सारेयां जो, जेह्ड़े मंदरे च लैण दैण करा दे थे कड्डी दित्ता, अड़तियां दे तख्ते कने कबूतर बेचणे आळेयां दियां चौकियां पलटी दित्तियां |
\v 13 कने तिन्हां नैं ग्लाया, “लिखया एै, ‘मेरा घर प्रार्थना दा घरे दे नांये जाणेयां जांगा; अपर तुहां तां इसियो डाकुआं दा अड्डा बणा दे हन |
\v 14 ताह्लू अन्ने कने लंगड़े, मंदरे च तिस अल्ल आये, कने तिन्हीं तिन्हां जो ठीक कित्ता |
\v 15 अपर जाह्लू परधान याजकां कने शस्त्रियां इन्ना अदभुत कम्मां जो, जेह्ड़े तिन्हीं कित्तेयो, कने जागतां जो मंदरे च ‘दाऊद दी औलादा जो होशाना ग्लांदे होये दिखेया, तां सैह गुस्सा होये,
\v 16 कने तिस नैं ग्लाणा लग्गे, क्या तू सुणा दा एै कि ऐह क्या ग्लादे हन?” यीशुयें तिन्हां नैं ग्लाया, “हां क्या तुहां ऐह कदी नी पढ़या; जागतां कने दूद पींदे बच्चेयां दे मुँये  ते तैं अपार स्तुति कराई?
\v 17 ताह्लू सैह तिन्हां जो छड्डी नैं शैहर दे बाहर बैतनिय्याह जो गैया कने तित्थू रात कट्टी  |
\v 18 भ्यागा जाह्लू सैह शैहरे जो वापस ओआ दा था तां तिसियो भूख लग्गी |
\v 19 सड़का कंडे धूड़े दे इक्की रुखे दिक्खी नैं सैह तिस बक्खें गैया, कने पतरां जो छड्डी तिस च होर कुच्छ नी मिलेया कने तिस नैं ग्लाया, “अज्जे ते तिज्जो च भिरी कदी फळ नी लग्गन |” कने धूड़े दा रुख ताह्लू ई सूकी गैया |
\v 20 ऐह दिक्खी नैं चेलयां जो हैरानी होई कने तिन्हां ग्लाया, “ऐह धूड़े दा रुख ताह्लू ई कियां सूकी गैया?”
\v 21 यीशुयें तिन्हां जो जबाब दित्ता, “मैं तुहां नैं सच ग्लांदा जै तुहां वसुआस रखन कने शक नी करन, तां ना सिर्फ ऐह करगे जेह्ड़ा इस धूड़े दे रूखे नैं कित्ता एै, अपर जे इस प्हाड़े नैं बी ग्लांगे, पटौई जा, कने संमदरे च जाई पौ, तां ऐह होई जांगा |
\v 22 कने जेह्ड़ा कुच्छ तुहां प्रार्थना च वसुआसे नैं मंगगे सैह सब तुहां जो मिलगा |”
\v 23 सैह मंदरे च जाई नैं शिक्षा दै दा था, तां परधान याजकां कने लोकां दे बजुर्गां तिस अल्ल आई नैं पूछ्या, “तू ऐह कम्म कुस हक्क नैं करदा एै? कने तिज्जो ऐह हक्क कुणी दित्या एै?
\v 24 यीशुयें तिन्हां जो जबाब दित्ता, “मैं बी तुहां ते इक्क गल्ल पूछ्दा; जै सैह मिन्जो दस्सगे, तां मैं बी तुहां जो दस्सगा कि ऐह कम्म कुस हक्क नैं करदा |
\v 25 यूहन्ने दा बपतिस्मा कुत्थू ते था? सुअर्ग दे पास्से ते या माणुआं दे पास्से ते? ताह्लू सैह अप्पु च बैह्सणा लगे, जे अहां ग्लांन ‘सुअर्गे दे पास्से ते तां अहां जो ग्लांगा, “भिरी तुहां तिसदा वसुआस क्जो नी कित्ता?
\v 26 कने जे ग्लान ‘माणुआं दे पास्से ते तां अहां जो भीड़ा दा डर एै, क्जोकि सैह सारे यूहन्ने जो भविष्यवक्ता मनदे हन |”
\v 27 तिन्हां यीशु जो जबाब दित्ता, “अहां नी जाणदे |” तिन्हीं बी तिन्हां नैं ग्लाया, “तां मैं बी तुहां जो नी दस्सदा कि ऐह कम्म कुस हक्के नैं करदा एै |
\v 28 “तुहां क्या सोचा दे हन? कुसकी माणुये दे दो जागत थे; तिन्हीं पैहले आळे अल्ल जाई नैं ग्लाया, “हे जागत, अज्ज अंगूरा दे बागे च कम्म कर |”
\v 29 तिन्हीं जबाब दित्ता, मैं नी जां दा, अपर बादे च पछताई नैं गैया |
\v 30 भिरी बुड़े दूये अल्ल जाई नैं इयां ई ग्लाया, तिन्हीं जबाब दित्ता, जी हां जां दा, अपर नी गैया |
\v 31 इन्हां दूनी च कुणी बुड़े दी इच्छा पूरी कित्ती?” तिन्हां ग्लाया, “पैहले आळें |” यीशुयें तिन्हां नैं ग्लाया, “मैं तुहां नैं सच ग्लांदा कि चुंगी लैणे आळे कने वेश्याऐं तुहां ते पैहलें परमात्मे दे राज्जे च प्रवेश करदे हन |
\v 32 क्जोकि यूहन्ना धार्मिकता दे रस्ते च होई नैं तुहां अल्ल आया, कने तुहां तिसदा वसुआस नी कित्ता, अपर चुंगी लैणे आळेयां कने वेश्यां तिसदा वसुआस कित्ता; कने तुहां ऐह दिक्खी नैं बादे च बी नी पछताये कि तिसदा वसुआस करी लैंदे |
\v 33 इक्क होर उदारण सुणा; इक्क घरे दा मालक था, जिन्हीं अंगूरा दा बाग लगाया, तिस दे चौनी पास्सेयां बाड़ बन्नेया तिस च रसे दे कोह्लूये तांई जमीन खुणी कने गुम्मट बणाया, कने जमीदारां जो तिस दा ठेका दैई नैं परदेश चली गैया |
\v 34 जाह्लू फळे दा सीजन नैड़ें आया, तां तिन्हीं अपणे नौकरां जो तिसदा फळ लैणे तांई जमीदारां अल्ल घल्लया |
\v 35 अपर जमीदारां तिसदे नौकरां जो पकड़ी नैं कुच्छना जो कुटेया, कने कुच्छना जो मारी दित्ता, कने कुच्छना पर पत्थर मारे |
\v 36 भिरी तिन्हीं पैहले ते जादा होर नौकरां जो घल्लया, कने तिन्हां तिन्हां नैं बी तियां ई कित्ता |
\v 37 आखरी च तिन्हीं अपणे जागते जो तिन्हां अल्ल ऐह सोची नैं घल्लया कि सैह मेरे पुतरे दा आदर करगे |
\v 38 अपर जमीदारां जागते जो दिक्खी नैं अप्पु च ग्लाया, ऐह तां वारस एै, ओआ, इसियो मारी दिंदे कने इसदिया मलकीता लैई लैंदे |
\v 39 तिन्हां तिसियो पकड़ेया कने अंगूरा दे बागे ते बाहर कड्डी नैं मारी दित्ता |
\v 40 इसतांई जाह्लू अंगूरा दे बागे दा मालक ओंगा तां तिन्हां जमीदारां सौगी क्या करगा |
\v 41 तिन्हां तिस नैं ग्लाया, “सैह तिन्हां बुरे लोकां जो बुरी तरांह ते खत्म करगा; कने अंगूरा दे बागे दा ठेका दूये जमीदारां जो दिंगा, जेह्ड़े बग्ते पर तिसियो फळ दैया करगे |”
\v 42 यीशुयें तिन्हां नैं ग्लाया, “क्या तुहां कदी पवित्रशास्त्रे च ऐह नी पढ़ेया; जिस पत्थरे जो राजमिस्त्रियां निक्कमा समझी लैया था, सैई कुणे दे सिरे दा पत्थर होई गैया? ऐह प्रभु दे पास्से ते होया, कने म्हारी नजरा च अद्भुत एै |
\v 43 इसतांई मैं तुहां नैं ग्लांदा कि परमात्मे डा राज्य तुहां ते लैई लैया जांगा कने ऐसी जातिया जो जेह्ड़ा फळ लैयोयें, दित्ता जांगा |
\v 44 इसतांई मैं तुहां नैं ग्लांदा कि परमात्मे डा राज्य तुहां ते लैई लैया जांगा कने एसी जातिया जो जेह्ड़ा फळ लाये, दित्ता जांगा |
\v 45 परधान याजक कने फरीसी तिसदे उदारणा जो समझी गै कि सैह तिन्हां दे बारे च ग्ला दा एै | कने तिन्हां तिसियो पकड़णा चाया, अपर लोकां ते डरी गै क्जोकि सैह तिसियो भविष्यवक्ता मनदे थे |
\c 22
\v 1 यीशु भिरी तिन्हां नैं उदारणा च ग्लाणा लग्गा,
\v 2 सुअर्ग दा राज्ज तिस राजे साइयां एै, जिन्हीं अपणे जागते दा व्याह कित्ता,
\v 3 कने तिन्हीं अपणे नौकरां जो घल्लया कि सदेयो लोकां जो व्याह दी धामा च सद्न; अपर तिन्हां ओणा नी चाया |
\v 4 भिरी तिन्हीं होर नौकरां जो ऐह ग्लाई नैं घल्लया, सदेयो लोकां नैं ग्ला: दिक्खा मैं धाम त्यार करी दित्तियो, मेरे दांद कने पाळेयो डंगर मारे गै हन, कने सब कुच्छ त्यार एै; व्याह दी धामा च ओआ |’
\v 5 अपर सैह महिमा करी नैं चली पै: कोई अपणे खेतां जो, कोई अपणे वपारे जो |
\v 6 होरनी लोकां जेह्ड़े बचा दे थे तिसदे नौकरां जो पकड़ी नैं तिन्हां दा अपमान कित्ता कने मारी दित्ते |
\v 7 ताह्लू राजे जो गुस्सा आया, कने तिन्हीं अपणी सेणां घल्ली नैं तिन्हां हत्यारेयां दा नाश कित्ता, कने तिन्हां दे सैहरे जो फूकी दित्ता |
\v 8 ताह्लू तिन्हीं अपणे नौकरां नैं ग्लाया, ‘व्याह दी धाम तां त्यार एै अपर सदेयो लोक इस लायक नी ठेहरे |
\v 9 इसतांई चौराहेयां पर जा कने जितणे लोक तुहां जो मिलगे, सबना जो व्याह दी धामा च सद्दी लैयोआ |’
\v 10 तिन्हां नौकरां सड़कां पर जाई नैं क्या बुरे क्या खरे, जितणे मिले, सारेयां जो किट्ठा कित्ता; कने व्याह दा  घर परोणेयां नैं भरौईया  |
\v 11 “जाह्लू राजा परोणेयां जो दिखणा अंदर आया, तां तिन्हीं तित्थू इक्की माणुये जो दिखेया, जेह्ड़ा व्याह दे  कपड़े नी पैहनेयो थे |
\v 12 तिन्हीं तिसते पूछ्या, हे दोस्त; तू व्याह दा कपड़ा पैहने बगैर ऐत्थू क्जो आई गैया?’ तिसदा मुँ बंद होईया |
\v 13 ताह्लू राजें नौकरां नैं ग्लाया, ‘इसदे हत्था पैरां बन्नी नैं तिसियो बाहर नैहरे च पाई दैया, तित्थू रोणा कने दंद पिणा होंगा |
\v 14 क्जोकि सदेयो तां मत्ते हन अपर चुणेयो थोड़े हन |”
\v 15 ताह्लू फरीसियां जाई नैं अप्पु च वचार कित्ता कि तिसियो कुणा गल्लां च फसान |
\v 16 तिन्हां अपणे चेलयां जो हेरोदियां सौगी तिस अल्ल ऐह ग्लाणे जो घल्लया, “हे गुरु अहां जाणदे हन कि तू सच्चा एै, कने परमात्मे दा रस्ता सचाईयां नैं सखांदा एै, कने कुसी दी परवाह नी करदा, क्जोकि तू माणुआं दा मुँ दिक्खी नैं गल्लां नी करदा |
\v 17 इसतांई अहां जो दस्स तू क्या सोच दा एै? कैसर जो कर दैणा ठीक एै कि नी |”
\v 18 यीशुयें तिन्हां दी दुष्टता जाणी नैं ग्लाया, “हे बेईमानो, मिन्जो क्जो परखा दे हन?
\v 19 करे दे सिक्के मिन्जो दस्सा |” ताह्लू सैह तिस अल्ल इक्क सिक्का लैई आये |
\v 20 तिन्हीं तिन्हां ते पूछ्या, “ऐह छाप कने नां कुस दा एै?”
\v 21 तिन्हां तिस नैं ग्लाया, कैसरे दा |” ताह्लू तिन्हीं तिन्हां नैं ग्लाया, जेह्ड़ा कैसर दा एै, सैह कैसर जो; कने जेह्ड़ा परमात्मे दा एै, सैह परमात्मे जो दैया |”
\v 22 ऐह सुणी नैं तिन्हां जो हैरानी होई, कने तिसियो छड्डी नैं चली गै |
\v 23 तिसी दिन सदूकी जेह्ड़ा ग्लादे हन कि मरेयां दा दुवारा जिंदा होणा एै ई नी, तिस अल्ल आये कने तिसते पूछया,
\v 24 हे गुरु, मूसें ग्लाया था कि जे कोई मरद बगैर औलादा मरी जाये, तां तिसदा भाऊ तिसदिया लाड़िया नैं व्याह करी नैं अपणे भाऊये तांई वंश पैदा करे |
\v 25 हुण म्हारे ऐत्थू सत भाऊ थे; पैहला व्याह करी नैं मरी गैया, कने औलाद नी होणे दिया बजाह ते अपणियां लाड़िया जो अपणे भाऊये तांई छड्डी गैया |
\v 26 इयां ई दूयें कने त्रीयें बी कित्ता, कने सतां तिकर ऐही होया |
\v 27 सबना दे बाद सैह जणास बी मरी गैयी |
\v 28 जे जिंदे होणे पर सैह तिन्हां सतां च कुस दी लाड़ी होंगी? क्जोकि सैह सारेयां दी लाड़ी बणी चुकियो थी |”
\v 29 यीशुयें तिन्हां जो जबाब दित्ता, तुहां पवित्रशास्त्रे कने परमात्मे दी सामर्थी जो नी जाणदे; इसा बजाह ते भूला च पैयो हन |
\v 30 क्जोकि जिंदे होणे पर सैह ना व्याह करगे कने ना व्याह च दित्ते जांगे अपर सुअर्गे च परमात्मे दे दूतां साइयां होंगे |
\v 31 अपर मरेयां दे जिंदे होणे दे बारे च क्या तुहां ऐह वचन नी पढ़ेया जेह्ड़ा परमात्मे तुहां नैं ग्लाया :
\v 32 मैं अब्राहम दा परमात्मा, कने इसहाक परमात्मा कने याकूब दा परमात्मा एै? सैह मरेयां दा नी, अपर जिंदेयां दा परमात्मा एै |”
\v 33 ऐह सुणी नैं लोक तिसदिया शिक्षा ते हैराण होये |
\v 34 जाह्लू फरीसियां सुणेया कि यीशुयें सदूकियां दा मुँ बंद करी दित्ता, तां सैह कठरोये |
\v 35 कने तिन्हां च इक्की व्यवस्थापकें तिसियो परखणे तांई तिसते पूछया,
\v 36 “हे गुरु, व्यवस्था च कुण दैया हुक्म बडा एै?
\v 37 तिन्हीं तिस नैं ग्लाया, “तू परमेमात्मा अपणे प्रभु नैं अपणे सारे मने कने अपणियां सारिया जान्नी कने अपणियां सरिया अक्ला सौगी प्यार रख |
\v 38 बडा कने मुख्य हुक्म तां ऐही एै |
\v 39 कने तिस साइयां ऐह दूया हुक्म बी एै कि तू अपणे प्ड़ेसिये नैं अप्पु साइयां प्यार रख |
\v 40 ऐह ई दो हुक्म सारी व्यवस्था कने भविष्यवक्तां दा आधार हन |”
\v 41 जाह्लू फरीसी कट्ठे थे, तां यीशुयें तिन्हां ते पूछ्या,
\v 42 मसीह दे बारे च तुहां क्या सोचदे हन? सैह कुस दा जागत एै?” तिन्हां तिस नैं ग्लाया, “दाऊदे दा |”
\v 43 तिन्हीं तिन्हां ते पूछ्या, “तां दाऊद आत्मा च होई नैं तिसियो प्रभु क्जो ग्लादा एै?
\v 44 “प्रभुयें, मेरे प्रभुये नैं ग्लाया, मेरे सज्जे बैठ जाह्लू तिकर कि मैं तेरे बैरियां जो तेरे पैरां थलै नी करी दैं |’
\v 45 खरा, जाह्लू दाऊद तिसियो प्रभु ग्लांदा एै, तां तिसदा जागत कियां होया?” इसदे जबाबे च कोई बी इक्क गल्ल नी ग्लाई सकेया | तिस दिन कुसी जो बी तिसते कुच्छ पूछणे दी हिम्मत नी होई |
\c 23
\v 1 ताह्लू यीशुयें भीड़ा कने अपणे चेलयां नैं ग्लाया,
\v 2 शास्त्री कने फरीसी मूसा दी गद्दिया पर बैठेयो हन,
\v 3 इसतांई सैह तुहां नैं जेह्ड़ा कुच्छ ग्लांन सैह करणा बी कने मनणा, अपर तिन्हां कम्मा मत करदे; क्जोकि सैह ग्लांदे तां हन अपर करदे नी |
\v 4 सैह इक्क ऐदेया भारी बोझे जो जिन्हां जो चुकणा ओखा एै, बन्नी नैं तिन्हां जो माणुआं दे मुडेयां पर रखदे हन; अपर अप्पु तिसियो अपणी उंगलिया नैं हिलाणा नी चाहंदे |
\v 5 सैह अपणे सारे कम्म लोकां जो दसणे तांई करदे हन, सैह अपणे ताबीजां जो चौड़ा करदे कने अपणे कपड़ेयां दियां क्रीजां बढ़ांदे हन |
\v 6 भोजे च मुख्य मुख्य जगाह कने सभा च मुख्य मुख्य आसण,
\v 7 बाजारां च नमस्ते, कने माणु च रब्बी गुलबाणा तिन्हां जो भांदा एै |
\v 8 अपर तुहां रब्बी नी ग्लाणा, क्जोकि तुहां दा इक्को ई गुरु एै, कने तुहां सारे भाऊ हन |
\v 9 धरती पर कुसी जो अपणा पिता नी ग्लाणा क्जोकि तुहां दा इक्को ई पिता एै, जेह्ड़ा सुअर्गे च एै |
\v 10 कने मालक बी नी ग्लाणा, क्जोकि तुहां दा इक्को ई मालक एै, मतलब मसीह |
\v 11 जेह्ड़ा तुहां च बडा हो, सैह तुहां दा नौकर बणैं |”
\v 12 जेह्ड़ा कोई अपणे आप्पे जो बडा बणागा, सैह लोकका कित्ता जांगा, कने जेह्ड़ा कोई अपणे आप्पे जो लोक्का बणागा, सैह बडा कित्ता जांगा |
\v 13 “हे बेईमान शास्त्रियो कने फरीसियो, तुहां पर हाय! तुहां माणुआं तांई सुअर्गे दे राज्जे दा दुरआजा बंद करदे हन, नी तां अप्पु ई तिस च प्रवेश करदे हन कने ना तिस च अंदर जाणे आळेयां जो प्रवेश करणा दिंदे हन |
\v 14 [ हे बेईमान शास्त्रियो कने फरीसियो, तुहां पर हाय! तुहां विधवां दे घरां जो खाई जांदे हन, कने दसणे तांई बड़ी देर तिकर प्रार्थना करदे रैंह्दे हन : इसतांई तुहां जो जादी सज्जा मिलगी |]
\v 15 हे बेईमान शास्त्रियो कने फरीसियो, तुहां पर हाय! तुहां इक्की जणे जो अपणे पक्षे च लैयोणे तांई सारे पाणिये च कने थल च घूमदे हन, कने जाह्लू सैह पक्ष च आई जांदा एै तां तिसियो अपणे ते दूना नारकीय बणाई दिंदे हन |
\v 16 “हे अन्ने अगुवो, तुहां पर हाय! जेह्ड़ा ग्लांदे हन कि जे कोई मंदरे च कसम खाये तां कुच्छ नी, अपर जे कोई मंदरे दे सोने दी कसम खाये तां तिस नैं बन्नूई जांगा |
\v 17 हे मूर्खो कने अन्नेयो, कुण बडा एै ; सोना या सैह मंदर जिसते सोना पवित्र होंदा एै?
\v 18 भिरी ग्लांदे हन कि जे कोई वेदी दी कसम खाये तां कुच्छ नी, अपर जेह्ड़ा चढ़ावा तिस पर एै, जे कोई तिसदी कसम खाये तां बन्नूई जांगा |
\v 19 हे अन्ने, कुण बडा एै, चढ़ावा या वेदी जिसते चढ़ावा पवित्र होंदा एै?
\v 20 इसतांई जेह्ड़ा वेदी दी कसम खांदा एै, सैह तिसदी कने जेह्ड़ा कुच्छ तिस पर एै, तिसदी बी कसम खांदा एै |
\v 21 जेह्ड़ा मंदरे दी कसम खांदा एै, सैह तिसदी कने तिस च रैह्णे आळे दी बी कसम खांदा एै,
\v 22 जेह्ड़ा मंदरे दी कसम खांदा एै, सैह परमात्मे दे सिहासणे दी कने तिस पर बैणे आळे दी बी कसम खांदा एै |
\v 23 “हे बेईमान शास्त्रियो कने फरीसियो, तुहां पर हाय! तुहां पुदीने, या सौंफ, कने जीरे दा दसमा अंश दिंदे हन, अपर तुहां व्यवस्था दी गंभीर गल्लां जो मतलब न्याय, कने दया, कने वसुआसे जो छड्डी दित्ता एै; चाइदा था कि इन्हां जो बी करदे रैंह्दे कने तिन्हां जो बी नी छडदे |
\v 24 हे अन्ने अगुवो, तुहां मच्छरे जो तां छाणी दिंदे हन, अपर ऊंटे जो निगळी जांदे हन |
\v 25 “हे बेईमान शास्त्रियो कने फरीसियो, तुहां कटोरे कने थालिया जो उपरे उपरे तां मांजदे हन अपर सैह अंदर नैहरे नैं कने असंयम नैं भरेयो हन |
\v 26 हे अन्ने फरीसी पैहले कटोरे कने थालिया जो अंदरे ते मांज कि सैह बाहरे ते भी साफ़ होयें |
\v 27 “हे बेईमान शास्त्रियो कने फरीसियो, तुहां सफेदी फिरियो कब्रा साइयां हन जेह्ड़ी उपरे ते छैल दुस्सदी एै, अपर अंदर मुड़देयां दी हड्डियां कने सब तरांह दी गन्दगियां नैं भरौइयां हन |
\v 28 इसा रीता ते तुहां बी उपरे ते माणुआं जो धर्मी दुस्सदे हन, अपर अंदर बेईमानिया कने अधर्मे नैं भरौयो हन |
\v 29 “हे बेईमान शास्त्रियो कने फरीसियो, तुहां पर हाय; तुहां भविष्यवक्तां दियां कब्रां सवारंदे कने धर्मियां दियां कब्रां बणादे हन,
\v 30 कने ग्लांदे हन, ‘जे अहां अपणे पितरां दे दिना च होंदे तां भविष्यवक्तां दी हत्या च तिन्हां दे गवाह नी होंदे |
\v 31 इसते तां तुहां अपणे पर अप्पु ई गवाही दिंदे हन कि तुहां भविष्यवक्तां दे हत्यारेयां दी औलाद हन |
\v 32 हे सरपां, हे करैतां दे बच्चेयो, तुहां नरके दी सज्जा ते कियां बचगे?
\v 33 हे सरपां, हे कैरेतां दे बच्चेयो, तुहां नरक दी सज्जा ते कियां बचगे?
\v 34 इसतांई दिक्खा, मैं तुहां अल्ल भविष्यवक्तां कने अक्लमंदा कने शास्त्रियां जो घल्लदा; कने तुहां तिन्हां च कुच्छना जो मारी दिंगे कने सूलिया च टूंगगे कने कुच्छना जो अपणे आराधनालयां च कोड़े मारगे कने इक्की सैहरे दूये सैहरे च खदेड़दे फिरगे |
\v 35 जिसते धर्मी हाबीले ते लैई नैं बिरिक्याह दे पुतर जकरयाह तिकर, जिसियो तुहां मंदरे कने वेदी दे बिच मारी दित्या था, जितणे धर्मियां दा खून धरतिया पर बहाया गैया एै सैह सब तुहां दे मुंडे पर पोंगा |
\v 36 मैं तुहां नैं सच ग्लांदा, ऐह सब गल्लां इस बग्त दे लोकां पर आई पोंगियां |
\v 37 हे यरूशलेम, हे यरूशलेम! तू भविष्यवक्तां जो मारी दिंदा एै, कने जेह्ड़े तिज्जो अल्ल घल्लयो, तिन्हां पर पथराव करदा एै | कितणी ई बार मैं चाया कि जियां कुक्ड़ी अपणे बच्चेयां जो अपणे पंखा थलै किट्ठा करदी एै, तियां मैं तेरे जागतां जो किट्ठा करी लैं, अपर तुहां नी चाया |
\v 38 दिक्खा, तुहां दा घर तुहां तांई उजाड़ छड्डी जांदा एै | क्जोकि मैं तुहां नैं ग्लांदा कि हुण ते जाह्लू तिकर तुहां नी ग्लांगे, “धन एै सैह, जेह्ड़ा प्रभु दे नांये ते ओंदा एै ताह्लू तिकर तुहां मिन्जो भिरी कदी नी दिखगे |
\c 24
\v 1 जाह्लू यीशु मंदरे ते निकळी नैं जा दा था, तां तिसदे चेले तिसियो मंदरे दी रचना दस्सणे तांई तिस अल्ल आये
\v 2 तिन्हीं तिन्हां नैं ग्लाया, “तुहां ऐह सब दिक्खा दे हन ना! मैं तुहां नैं सच ग्लांदा, ऐत्थू पत्थरे पर पत्थर बी नी रैंह्गा जेह्ड़ा टाया नी जांगा |
\v 3 जाह्लू सैह जैतून प्हाड़े पर बैठया था, तां चेलयां पड़दे च तिस अल्ल आई नैं ग्लाया, अहां जो  दस्सा कि ऐह गल्लां काह्लू होंगियां? तेरे ओणे दा कने संसार दे अंत दा क्या नशाण होंगा?”
\v 4 यीशुयें तिन्हां जो जबाब दित्ता, “चुकने रैह्या, कोई तुहां जो नी भकाई पाये,
\v 5 क्जोकि मत्ते ते ऐदेय होंगे जेह्ड़े मेरे नांये से आई नैं ग्लांगे, मैं मसीह एै, कने मत्तेयां जो भकांगे |
\v 6 तुहां लड़ाईयां कने लड़ाईयां दी चर्चा सुणगे, तां घबराई मत जांदे क्जोकि इन्ना दा होणा जरूरी एै, अपर तिस बग्त अंत नी होंगा |
\v 7 क्जोकि जाति पर जाति राज्जे पर राज्जे चढ़ाई करगा, कने जगाह जगाह अकाल पोंगे, कने हिलण होंगे |
\v 8 ऐह सारियां गल्लां तकलीफां दी शुरूआत होंगिया |
\v 9 ताह्लू सैह सताव दैणे तांई तुहां जो पकड़ुआंगे, कने तुहां जो मारी दिंगे, कने मेरे नांये दिया बजाह ते सारियां जातियां दे लोक तुहां नैं बैर रखगे |
\v 10 ताह्लू मत्ते ठोकर खांगे, इक्की दूये जो पकड़ुआंगे, इक्की दूये नैं बैर रखगे |
\v 11 मत्ते झूठे भविष्यवक्ता उठी खड़ौंगे, कने मत्तेयां जो भकांगे |
\v 12 अधर्म दे बधणे ते मत्तेयां दा प्यार ठंडा पैई जांगा,
\v 13 अपर जेह्ड़ा अंत काल तक सबर रखगा, तिस दा उद्धार होंगा |
\v 14 कने राज्जे दा ऐह सुसमाचार सारे संसारे च प्रचार कित्ता जांगा, कि सारियां जातियां पर गवाही होयें, ताह्लू अंत आई जांगा |
\v 15 इसतांई जाह्लू तुहां तिसा उजाड़णे आळी घृणित चीज्जा जो जिसदी चर्चा दानिय्येल भविष्यवक्ता दे दुआरा होईयो थी, पवित्र जगाह च खड़ौतियो दिक्खा (जेह्ड़ा पढ़े, सैह समझे ),
\v 16 ताह्लू जेह्ड़ा यहूदिया च होन सैह प्हाडां पर नठी जान |
\v 17 जेह्ड़ा छता पर होन, सैह अपणे घरें समान लैणे जो नी लौन;
\v 18 कने जेह्ड़ा खेतां च होन, सैह अपणा कपड़ा लैणे जो पचां नी हटन  |
\v 19 तिन्हां दिनां च जेह्ड़ी गर्भवती कने दूद पिलांदी होंगी, तिन्हां तांई हाय, हाय |
\v 20 प्रार्थना करा करा कि तुहां जो ठंडी च या सब्त दे दिन नठणा नी पौंये |
\v 21 क्जोकि तिस बग्त ऐदया भारी सताव होंगा, जियां संसार दे शुरू ते ना अल्ली तिकर होया कने ना कदी होंगा |
\v 22 जे सैह दिन घटाये नी जांदे तां कोई माणु नी बचदा, अपर चुणेयां दिया बजाह ते सैह दिन घटाये जांगे |
\v 23 तिस बग्त जे कोई तुहां नैं ग्लां, ‘दिक्खा, मसीह ऐत्थू एै!’ या औत्थू एै! तां वसुआस नी करणा |
\v 24 क्जोकि झूठे मसीह कने झूठे भविष्यवक्ता उठी खड़ौंगे, कने बडे चमत्कार, कने अदभुत कम्म दस्सगे कि जे होई सकें तां चुणेयां जो बी भकाई दैन |
\v 25 दिक्खा, मैं पैहले ते तुहां नैं ऐह सारा कुच्छ ग्लाई दित्ता एै |
\v 26 इसतांई जे सैह तुहां नैं ग्लान, दिक्खा, सैह बणे च एै, तां बाहर मत निकळी जांदे; या ‘दिक्खा, सैह कोठियां च एै’, तां वसुआस नी करणा |
\v 27 क्जोकि जियां बिजली पूरव ते निकळी नैं पशिचमे तिकर चमकदी एै, तियां ई माणुये दे पुतरे दा बी ओणां होंगा |
\v 28 जित्थू लाश हो, तित्थू इलणी कट्ठियां होंगियां |
\v 29 तिन्हां दिनां दे सताव दे ताह्लू ई बादे च सूरज नैहरा होई जांगा, कने चन्द्रमे दी लौ चली जांगी, कने तारे अम्बरे ते पैई जांगे कने अम्बरे दियां शक्तियां हिलाईयां जागियां |
\v 30 ताह्लू माणु दे पुतरे दा नशाण अम्बरे च दुस्सगा, कने ताह्लू धरती दे सारे कुळां दे लोक छाती पीटगे; कने माणु दे पुतर जो बडी सामर्था कने एश्वर्य दे सौगी अम्बरे दे बदळां पर ओंदे दिखगे |
\v 31 सैह तुरही दी बडी उआजा सौगी अपणे दूतां जो घल्लगा, कने सैह अम्बरे दे इस बन्ने ते उस बन्ने तिकर, चौंनी दिशाओं ते तिसदे चुणेयां जो कट्ठा करगे |
\v 32 धूड़े दे रूखे ते ऐह उदारण सीखा; जाह्लू तिसदियां डालियां कोमल होई जांदी कने पतर निकळणा लगदे हन, तां तुहां जाणी लैंदे हन कि गर्मी नैड़े एै |
\v 33 इसा रिता ते जाह्लू तुहां इन्ना सारियां गल्लां जो दिक्खा, तां जाणी लैया कि सैह नैड़े एै, जै दुरआजे ई पर एै |
\v 34 मैं तुहां नैं सच ग्लांदा कि जाह्लू तिकर ऐह सारियां गल्लां पूरियां ना होई लैं न, ताह्लू तिकर इसा पीढ़िया दा अंत नी होंगा |
\v 35 अम्बर कने धरती टली जांगे, अपर मेरियां गल्लां कदी नी टलगी |
\v 36 तिस दिने कने तिस बग्ते दे बारे च कोई नी जाणदा, ना सुअर्ग दे दूत कने ना पुतर, अपर सिर्फ पिता |
\v 37 जियां नूह दे दिन थे तियां ई माणुये दे पुतरे दा ओणा बी होंगा |
\v 38 क्जोकि जियां जल प्रलय ते पैहले दे दिनां च, जिस दिन तिकर कि नूह जाह्जे पर नी चढ़या, तिस दिन तिकर खांदे पींदे थे, कने तिन्ना च व्याह होंदे थे |
\v 39 कने जाह्लू तक जल प्रलय आई करी उना सारेयां जो बहाई नी लेई गेया, ताह्लू तक उनाजो कुच्छ भी पता नी लगेया; वैसे ही माणु दे पुतर दा ओणां भी होंगा |
\v 40 तिस बग्त दो जण खेतां च होंगे, इक्क लैई लैया जांगा कने दूया छड्डी दित्ता जांगा |
\v 41 दो जणासां चक्की पिआ दियां होंगिया, इक्क लैई ली जांगी कने दूई छड्डी दित्ती जांगी |
\v 42 इसतांई जागदे रैह्या, क्जोकि तुहां नी जाणदे कि तुहां दा प्रभु कुस दिन ओंगा
\v 43 अपर ऐह जाणी लैया कि जै घरे दा मालक जाणदा होंदा कि चोर कुस बग्त ओंगा तां जागदा रैंह्दा, कने अपणे घरे च सेंध लगणा नी दिंदा |
\v 44 इसतांई तुहां बी त्यार रैह्या, क्जोकि जिस टैम दे बारे च तुहां सोचदे बी नी हन, तिस बग्त माणु दा पुतर आई जांगा |
\v 45 सैह वसुआसे जोग्गा कने अक्लमंद दास कुण एै, जिसियो मालकें अपणे नौकर चाकरां पर अधिकारी ठेहराया कि बग्ते पर तिन्हां जो खाणा दैं?
\v 46 धन एै सैह नौकर, जिसियो तिसदा मालक आई नैं ऐदया ई करदे पाये |
\v 47 मैं तुहां नैं सच ग्लांदा, सैह तिसियो अपणी सारिया जायदाता पर अधिकारी ठेहरांगा |
\v 48 अपर जै सैह दुष्ट नौकर सोचणा लग्गे कि मेरे मालके दे ओंणे च देर एै |
\v 49 कने अपणे साथी नौकरां जो मारणा लग्गें, कने पियक्कड़ां सौगी खां पीयें |
\v 50 तां तिस नौकरे दा मालक ऐसे दिन ओंगा, जाह्लू सैह तिसदा इंतजार नी जोकरदा हो, कने ऐसा बग्त जिसियो सैह नी जाणदा होयें, ताह्लू सैह तिसियो भारी ताड़णा दिंगा कने तिसदा हेस्सा बेईमानां सौगी ठेहराया तित्थू रोणा कने दंद पीणा होंगा |
\c 25
\v 1 “सुअर्गे दा राज्ज तिन्हां दस कुंआरियां साइयां होंगा जेह्ड़ियां अपणी मशालां लैई नैं लाड़े नैं मिलणे जो निकळियां |
\v 2 तिन्हां च पंज मूर्ख कने पंज समझदार थियां |
\v 3 मूर्खां अपणियां मशालां तां लैइयां, अपर अपणे सौगी तेल नी लैया;
\v 4 अपर समझदारां अपणी मशालां दे सौगी अपणियां कुपियां च तेल बी भरी लैया |
\v 5 जाह्लू लाड़े दे ओणे च देर होई, तां सैह सारियां बोर होणा लगियां कने सोई गैईयां,
\v 6 आधिया राती धूम मची दिक्खा, लाड़ा ओआ दा एै! तिस नैं मिलणे तांई चला |”
\v 7 ताह्लू सैह सारियां कुआंरियां उठी नैं मशालां जो ठीक करणा लगियां |
\v 8 कने मुर्खां समझादारां नैं ग्लाया, ‘अपणे तेले च थोड़ा अहां जो बी दैया, क्जोकि म्हारियां मशालां बुझणा लग्गी पियां |’
\v 9 अपर समझदारां जबाब दित्ता, मुशकल एै ऐह म्हारे कने तुहां तांई पूरा नी होणा; खरा तां ऐह एै कि तुहां बेचणे आळेयां अल्ल जाई नैं अपणे तांई खरीदी लैई ओआ |
\v 10 जाह्लू सैह खरीदणा जा दियां थियां तां लाड़ा आई रैह्या , कने जेह्ड़ियां त्यार थियां, सैह तिस सौगी व्याह दे घरे च चली गैईयां कने दुरआजा बंद करी दित्ता |
\v 11 इसदे बाद सैह दूइयां कुआंरियां बी आई नैं ग्लाणा लगियां, ‘हे सुआमी, ‘हे सुआमी म्हारे तांई दुरआजे खोली दैया |
\v 12 तिन्हीं जबाब दित्ता, ‘मैं तुहां नैं सच ग्लांदा, मैं तुहां जो नी जाणदा |
\v 13 इसतांई जागदे रैह्या, क्जोकि तुहां ना तिस दिने जो जाणदे हन, ना तिस बग्ते जो |
\v 14 क्जोकि ऐह तिस माणुये दी हालत एै जिन्हीं प्रदेश जांदे बग्त अपणे नौकरां जो सद्दी नैं अपणी जायदात तिन्हां जो सौंपी दित्ती |
\v 15 तिन्हीं इक्की जो पंज तोड़े, दूये जो दो, कने त्रीये जो इक्क, हर इक्क जो तिसदिया सामर्थी दे मताबक दित्ता, कने ताह्लू प्रदेश चली गैया |
\v 16 ताह्लू जिसजो पंज तोड़े मिलेयो थे, तिन्हीं ताह्लू जाई नैं लैण दैण कित्ता, कने पंज तोड़े होर कमाये |
\v 17 इसा रिता नैं जिसजो दो मिलेयो थे, तिन्हीं बी दो होर कमाये |
\v 18 अपर जिसजो इक्क मिलेया था, तिन्हीं जाई नैं चिक्क खुणी, कने अपणे मालके दे रुपइये जो छुपाई दित्ता |
\v 19 मत्तेयां दिनां बाद तिन्हां नौकरां दा मालकें आई नैं तिन्हां ते हसाब लैणा लग्गा |
\v 20 जिसजो पंज मिलेयो थे, तिन्हीं पंज तोड़े होर लैयाई नैं ग्लाया, ‘हे मालक, तैं मिन्जो पंज तोड़े दित्तेयो थे, दिक्ख, मैं पंज तोड़े होर कमाये हन |
\v 21 तिसदे मालकें तिस नैं ग्लाया, ‘धन, हे अच्छे कने वसुआसे जोग्गे नौकर, तू थोड़े च वसुआसे जोग्गा रैह्या; मैं तिज्जो मत्तियां चीज्जां दा अधिकारी बणागा | अपणे मालके दिया खुशीया च सेहभागी हो |
\v 22 “कने जिसजो दो तोड़े मिलेयो थे, तिन्हीं बी आई नैं ग्लाया, ‘हे मालक, तैं मिन्जो दो तोड़े दित्तेयो थे, दिक्ख, मैं दो तोड़े होर कमाये हन |’
\v 23 तिसदे मालकें तिस नैं ग्लाया, ‘धन, हे अच्छे कने वसुआसे जोग्गे नौकर, तू थोड़े च वसुआसे जोग्गा रैह्या; मैं तिजो मत्तियां चीज्जां दा अधिकारी बणागा | अपणे मालके दिया खुशीया च सेहभागी हो |’
\v 24 “ताह्लू जिसजो इक्क तोड़ा मिलेया था, तिन्हीं आई नैं ग्लाया, ‘हे मालक, मैं तिज्जो जाणदा था कि तू कठोर माणु एै, तू जित्थू कुत्थी नी बांदा औत्थू कट्दा एै, कने जित्थू नी छींटदा औत्थू ते बी बटीणदा एै |
\v 25 इसतांई मैं डरी गैया कने जाई नैं तेरा तोड़ा चिक्का च छुपाई दित्ता | दिक्ख, जेह्ड़ा तेरा एै, सैह ऐह एै |’
\v 26 तिसदे मालकें तिसियो जबाब दित्ता, ‘हे दुष्ट कने आलसी दास, जाह्लू तू ऐह जाणदा था कि जित्थू मैं नी बाया औत्थू ते कट्दा, कने जित्थू मैं नी छींटा औत्थू ते बटीणदा एै;
\v 27 तां तिज्जो चाईदा था कि मेरा रुपिया अड़तियां जो दैई दिंदा, ताह्लू मैं आई नैं अपणा पैसा ब्याजे समेत लैई लैंदा |
\v 28 इसतांई सैह तोड़ा तिस ते लैई लैया, कने जिस अल्ल दस तोड़े हन, तिसियो दैई दैया |
\v 29 क्जोकि जिस कुसी अल्ल एै, तिसियो होर दित्ता जांगा; कने तिस अल्ल मत्ता होई जांगा, अपर जिस अल्ल नी एै, तिसते सैह बी, जेह्ड़ा तिस अल्ल एै, लैई लैया जांगा |
\v 30 कने इस निकम्मे नौकरे जो बाहरे आळे नैहरे च पाई दैया, जित्थू रोणा कने दंद पिणा होंगा |
\v 31 जाह्लू माणु दा पुतर अपणी महिमा च ओंगा कने सारे सुअर्गदूत तिस सौगी ओंगे, तां सैह अपणी महिमा दे सिंहासणे पर विराजमाण होंगा |
\v 32 कने सारियां जातियां तिस सामने कठियां कित्तियां जांगियां; कने जियां गुआला भेडां जो बकरियां ते लग्ग करी दिंदा एै, तियां ई सैह तिन्हां जो इक्की दूये ते लग्ग करगा |
\v 33 सैह भेडां जो अपणे सज्जें पास्सें कने बकरियां जो खब्बें पास्सें खड़ा करगा |
\v 34 ताह्लू राजा अपणे सज्जें पास्सें आळेयां नैं ग्लांगा, हे मेरे पिता दे धन लोको, ओआ, तिस राज्जे दे अधिकारी होई जा, जेह्ड़ा संसारे दे शुरू ते ई तुआड़े तांई त्यार कित्या गैया एै |
\v 35 क्जोकि मैं भूखा था, कने तुहां मिन्जो खाणे जो दित्ता, मैं प्यासा था कने तुहां मिन्जो पाणी पियाया; मैं परदेशी था, कने तुहां ने मिन्जो अपणे घरें ठेहराया;
\v 36 मैं नंगा था, कने तुहां मिन्जो कपड़े पैहणाये; मैं बमार था, कने तुहां मेरा सकशांत लैया, मैं जेला च था कने तुहां मिन्जो नैं मिलणा आये |
\v 37 ताह्लू धर्मी तिस जो जबाब दिंगे, ‘हे प्रभु अहां काह्लू तिज्जो भूखा दिखेया कने खुआया? या प्यासा दिखेया कने पाणी पियाया?
\v 38 अहां काह्लू तिज्जो परदेशी दिखेया कने अपणे घरें ठेहराया? या नंगा दिखेया कने कपड़े पैहणाये?
\v 39 अहां काह्लू तिज्जो बमार या जेला च दिखेया कने तिज्जो नैं मिलणा आये?”
\v 40 ताह्लू राजा तिन्हां जो जबाब दिंगा, मैं तुहां नैं सच ग्लांदा कि तुहां जेह्ड़े मेरे इन्हां लोक्के ते लोक्के भाऊआं च कुसी इक्की सौगी कित्ता, सैह मिन्जो सौगी कित्ता |’
\v 41 ताह्लू सैह खब्बे पास्सें आळेयां नैं ग्लांगा, ‘हे शापित लोको, मेरे सामणे ते तिस सदा दी अग्गी च चली जा, जेह्ड़ा सैतान कने तिसदे दूतां तांई त्यार कित्ती गैईयो एै |
\v 42 क्जोकि मैं भूखा था, कने तुहां मिन्जो खाणे जो नी दित्ता; मैं प्यासा था, कने तुहां पाणी नी पियाया;
\v 43 मैं परदेशी था, कने तुहां ने मिन्जो अपणे घरें नी ठेहराया; मैं नंगा था, कने तुहां कपड़े नी पैहणाये; मैं बमार कने जेला च था, कने तुहां मेरी सुधि नी लैई |
\v 44 ताह्लू सैह जबाब दिंगे, ‘हे प्रभु अहां तिज्जो काह्लू भूखा, या प्यासा, या परदेशी, या नंगा, या बमार, या जेला च दिखया, कने तेरी सेवा टहल नी कित्ती?”
\v 45 ताह्लू सैह तिन्ना जो जबाब दिंगा, ‘मैं तुहां नैं सच बोलदा कि तुहां जेह्ड़े इन्ना लोक्के ते लोक्केयां च कुसी इक्की सौगी नी कित्ता. सैह मिन्जो सौगी बी नी कित्ता |’ कने ऐह सदा दी सज्जा भोगगे पर धर्मी सदा दे जीवने च पुज्जगे |
\c 26
\v 1 . जाह्लू यीशु ऐह सारियां गल्लां ग्लाई बैठा तां अपणे चेलयां नैं ग्लाणा लग्गा,
\v 2 तुहां जाणदे हन कि दू दिना दे बाद फसह दा तौआर एै, कने माणु दा पुतर सूलिया पर टूंगणे तांई पकड़ुआया जांगा,
\v 3 ताह्लू परधान याजक कने प्रजा दे पुरनिये काइफा नाये दा महायाजक दे अंगणे च कट्ठरोई गै |
\v 4 कने अप्पु च वचार करणा लग्गे कि यीशु जो धोखे नैं पकड़ी नैं मारी दैन  |
\v 5 अपर सैह ग्लांदे थे, “तौआरे दे बग्त नी, कुत्की इयां ना होयें कि लोकां च हंगामा नी मची जाये |”
\v 6 जाह्लू यीशु बैतनिय्याह च शमौन कोढ़िये दे घरें था,
\v 7 तां इक्क जणास संगमरमरे दे पांडे च कीमती इत्र लैई नैं तिस दे  मुंडे पर डोली दित्ता |
\v 8 ऐह दिक्खी नैं तिसदे चेले नराज होये कने ग्लाणा लग्गे, “इसदी क्जो बरबादी कित्ती गैयी?
\v 9 इसियो तां खरे रेटे च बेची नैं कंगाला जो बंडया जाई सकदा था |”
\v 10 ऐह जाणी नैं यीशुयें तिन्हां नैं ग्लाया, इसा जणासा जो क्जो सता दे हन? तिन्नैं मिन्जो सौगी भलाई कित्ती एै |
\v 11 कंगाल तां तुहां सौगी सदा रैंह्दे हन, अपर मैं तुआड़े सौगी सदा नी रैंह्गा |
\v 12 तिन्नै मेरे शरीरे पर जेह्ड़ा ऐह इत्र डोलेया एै, सैह मेरे अंतिम संस्कार होणे तांई कित्ता एै |
\v 13 मैं तुहां नैं सच ग्लांदा कि सारे संसारे च जित्थू कुत्की ऐह सुसमाचार प्रचार कित्ता जांगा, तित्थू तिसदे इस कम्मे दी चर्चा बी तिसदिया यादा च कित्ती जांगी |”
\v 14 ताह्लू यहूदा इस्करियोतियें, जेह्ड़ा बाराह चेलयां च इक्क था, परधान याजकां अल्ल जाई नैं ग्लाया,
\v 15 जे मैं तिसियो तुहां दे हुआले करी दैं तां मिन्जो क्या दिंगे?’ तिन्हां तिसियो तीई चांदी दे सिक्के तौली नैं दैई दित्ते |
\v 16 कने सैह तिस बग्त ते तिसियो पकड़ुआणे दा मौका तोपणा लग्गा |
\v 17 अखमीरी रोटी दे तौआरे दे पैहले दिन चेले यीशु अल्ल आई नैं पूछणा लग्गे, “तू कुत्थू चाहंदा एै कि अहां तिज्जो तांई फसह खाणे दी त्यारी करन?
\v 18 तिन्हीं ग्लाया, “सैहरे च अमुक माणुये अल्ल जाई नैं तिस नैं ग्ला, ‘गुरु ग्ला दा एै कि मेरा बग्त नैड़े एै | मैं अपणे चेलयां सौगी तेरे ऐत्थू तौआर मणागा |”
\v 19 चेलयां यीशु दा हुक्म मनेया कने फसह त्यार कित्ता |
\v 20 जाह्लू संज होई तां सैह बारां सौगी खाणा खाणे तांई बैठया |
\v 21 जाह्लू सैह खा दे थे तां तिन्हीं ग्लाया, “मैं तुहां नैं सच ग्लांदा कि तुहां च कोई इक्क मिन्जो पकड़ुआंगा |”
\v 22 इसा गल्ला पर सैह बड़े उदास होये, कने हर इक्क चेला तिसते पूछणा लग्गा, “हे गुरु, क्या सैह मैं एै?”
\v 23 तिन्हीं जबाब दित्ता, “जिन्हीं मिन्जो सौगी इक्की थालिया च खा दा एै, सैई मिन्जो पकड़ुआंगा |
\v 24 माणु दा पुतर तां जियां तिसदे बारे च लिखया एै, जांदा ई एै; अपर तिस माणु तांई शोक एै जिसदे दुआरा माणु दा पुतर पकड़ुआया जांदा एै :जे तिस माणु दा जन्म ई नी होंदा, तां तिस तांई खरा होंदा |”
\v 25 ताह्लू तिस दे पकड़ुआणे आळे यहूदें ग्लाया, “हे रब्बी, क्या सैह मैं एै?” तिन्हीं तिस नैं ग्लाया, “तू ग्लाई बैठा |”
\v 26 जाह्लू सैह खा दे थे यीशुयें रोटी लैई कने आशीर्वाद मंगी नैं तोड़ी, कने चेलयां जो दैई नैं ग्लाया, “लैया , खा; ऐह मेरी देह एै |”
\v 27 भिरी तिन्नी कटोरा लैई नैं धन्यावाद कित्ता, कने तिन्ना जो दैई नैं ग्लाया, “तुहां सारे इसते पीआ,
\v 28 क्जोकि ऐह वायदे दा मेरा सैह खून एै, जेह्ड़ा मत्तेयां तांई पापां दी माफी दे निमित बहाया जांदा एै |
\v 29 मैं तुहां नैं ग्लांदा कि अंगूरा दा ऐह रस तिस दिन तिकर कदी नी पींगा, जाह्लू तिकर तुहां सौगी अपणे पिता दे राज्ज च नौआ नी पीयें |”
\v 30 भिरी सैह भजन गाई नैं जैतून प्हाड़े पर गै |
\v 31 ताह्लू यीशुयें तिन्हां नैं ग्लाया, “तुहां सारे अज्ज ई राती जो मेरे बारे च ठोकर खांगे, क्जोकि लिखेया एै, मैं गुआले जो मारगा, कने झुंड दी भेडां रुआंह परांह खंडरोई जागियां |
\v 32 अपर मैं अपणे जिंदे होणे दे बाद तुहां ते पैहले गलीले जो जांगा |”
\v 33 इस पर पतरसें तिस नैं ग्लाया, “जै सारे तेरे बारे च ठोकर खान तां खान, अपर मैं कदी बी ठोकर नी खांगा |”
\v 34 यीशुयें तिस नैं ग्लाया, “मैं तिज्जो नैं सच ग्लांदा कि अज्ज राती जो कुक्ड़े दे बांग दैणे ते पैहले, तू तीन बरी मिन्जो ते मुकरी जांगा |”
\v 35 पतरसें तिस नैं ग्लाया, “जे मिन्जो तिज्जो सौगी मरणा बी पौयें तमी मैं तिज्जो ते कदी नी मुकरगा |” कने इयां ई सारे चेलयां बी ग्लाया |
\v 36 ताह्लू यीशु अपणे चेलयां सौगी गतसमनी नाये दिया इक्की जगाह च आया कने अपणे चेलयां नैं ग्लाणा लग्गा, ऐत्थू बैई रैहनेयों, जाह्लू तिकर मैं औत्थू जाई नैं प्रार्थना करें |”
\v 37 सैह पतरस कने जबदिये दे दूनी जागतां जो सौगी लैई गैया, कने दुखी कने बैचेन होणा लग्गा |
\v 38 ताह्लू तिन्हीं  तिन्हां नैं ग्लाया, “मेरा जी बड़ा दुखी एै, ऐत्थू तिकर कि मेरी जान्न निकळी जा दी एै | तुहां ऐत्थू रुका कने मिन्जो सौगी जागदे रैह्या |”
\v 39 भिरी सैह थोड़ा होर गां बधी नैं मुँमें दे भार पैईया, कने ऐह प्रार्थना कित्ती, “हे मेरे पिता, जै होई सकें तां ऐह दुखे दी बग्त मिन्जो ते टली जाये, तमी मैं जियां मैं चाहंदा था तियां नी. पर जियां तू चाहंदा एै तियां ई होयें |
\v 40 भिरी तिन्हीं चेलयां अल्ल आई नैं तिन्हां जो सुतेया दिखया | कने पतरसें ग्लाया, “क्या तुहां मिन्जो एै सौगी इस बग्त बी नी जागी सके |
\v 41 जागदे रैह्या, कने प्रार्थना करदे रैह्या कि तुहां परीक्षा च ना पौआ आत्मा तां त्यार एै, अपर शरीर कमजोर एै |”
\v 42 भिरी तिन्हीं दूयी बरी जाई नैं ऐह प्रार्थना कित्ती, “हे मेरे पिता, जै ऐह मेरे पीणे बगैर नी हटी सकदा तां तेरी इच्छा पूरी होयें |”
\v 43 ताह्लू तिन्हीं आई नैं तिन्हां जो भिरी सुतेया दिखेया, क्जोकि तिन्हां दियां अंखी निदरां नैं भरौइयां थियां |
\v 44 तिन्हां जो छड्डी नैं सैह भिरी चली गैया, कने तिसा उआजा च भिरी त्री बरी प्रार्थना कित्ती |
\v 45 ताह्लू तिन्हीं चेलयां अल्ल आई नैं तिन्हां नैं ग्लाया, “हुण सोंदे रैह्या, कने अराम करा; दिक्खा, बग्त आई पुज्जया एै, कने माणु दा पुतर पापियां दे हत्थ पकड़ुआया जांदा एै |
\v 46 उठा, चलें; दिक्खा, मेरा पकड़ुआणे आळा नैड़ें आई रैह्या एै |”
\v 47 सैह ऐह ग्ला दा था कि यहूदा जेह्ड़ा बारां च इक्क था आया, कने तिस सौगी परधान याजकां कने लोकां दे बजुर्गां दे पास्से ते बडी भीड़, तलवारां कने डांगा लैई नैं आये |
\v 48 तिसदे पकड़ुआणे आळें तिन्हां जो नशाणी दित्ती : “जिसदा मैं पुक्का लैं सैई एै: तिसियो पकड़ी लैनेयो |”
\v 49 कने ताह्लू ई यीशु अल्ल आई नैं ग्लाया, “हे रब्बी नमस्कार!” कने तिसदे मत्ते पुक्के लै |
\v 50 यीशुयें तिस नैं ग्लाया, “हे दोस्त, जिस कम्मे तांई तू आया एै, तिसियो करी लै |” ताह्लू तिन्हां बक्खे आई नैं यीशु पर हत्थ पाया कने तिसियो पकड़ी लैया |
\v 51 यीशु दे साथियां च इक्की हत्थ बधाई नैं अपणी तलवार कड्डी लैई कने महायाजके दे नौकरे पर चल्लाई नैं तिसदा कन्न बड्डी दित्ता |
\v 52 ताह्लू यीशुयें तिस नैं ग्लाया, “अपणियां तलवारा म्याना च रख क्जोकि जेह्ड़े तलवारा जो चलांदे हन सैह तलवारा नैं खत्म कित्ते जांगे |
\v 53 क्या तू नी जाणदा कि मैं अपणे पिता नैं विणती करी सकदा, कने सैह सुअर्गदूतां दी बारा पलटन ते जादा मेरे बक्खे हुण हाजिर करी दिंगा?
\v 54 अपर पवित्रशात्रे दी सैह गल्लां कि ऐसा ई होणा जरूरी एै, कियां पूरी होंगी?”
\v 55 तिस टैम यीशुयें भीड़ा नैं ग्लाया, “क्या तुहां तलवारां कने डांगा लैई नैं मिन्जो डाकूये साइयां पकड़णे तांई आयेयो हन? मैं हर दिन मंदरे  च बैई नैं उपदेश दैया करदा था, कने तुहां मिन्जो नी पकड़ेया |
\v 56 अपर ऐह सारा इसतांई होया एै कि भविष्यवक्तां दे वचन पूरे होन |” ताह्लू सारे चेले तिसियो छड्डी नैं नठी गै |
\v 57 ताह्लू यीशु दे पकड़ुणे आळे तिस जो काइफा नाये दे महायाजके अल्ल लैई गै, जित्थू शास्त्री कने बजुर्ग कट्ठे होयो थे |
\v 58 पतरस दूर ई दूर तिसदे पचां पचां महायाजके दे अंगणे तिकर गैया कने अंदर जाई नैं अन्त दिखणे जो प्यादेयां सौगी बैई गैया |
\v 59 परधान याजक कने सारी महासभा यीशु जो मारणे तांई तिसदे वरखलाफ झूठी गवाहिया दी तोपा च थे,
\v 60 अपर मत्ते झूठे गवाहां दे ओणे पर बी नी मिली | आखरी च दो जण आये,
\v 61 कने ग्लाया, “इन्हीं ग्लाया एै कि मैं परमात्मे दे मंदरे जो ढाई सकदा कने तिसियो त्री दिनां च बणाई सकदा |
\v 62 ताह्लू महायाजकें खड़े होई नैं यीशुये नैं ग्लाया, “क्या तू कोई जबाब नी दिंगा? ऐह लोक तेरे वरखलाफ क्या गवाही दै दे हन?”
\v 63 अपर यीशु चुप रैह्या | ताह्लू महायाजकें तिस नैं ग्लाया, “मैं तिज्जो जिंदे परमात्मे दी कसम दिंदा कि जे तू परमात्मे दा पुतर मसीह एै, तां अहां नैं ग्लाई दै |”
\v 64 यीशुयें तिस नैं ग्लाया, “तैं अप्पु ई ग्लाई दित्ता; जै मैं तुहां नैं ऐह बी ग्लांदा कि हुण ते तुहां माणुये दे पुतरे जो सर्वशक्तिमान दे सज्जे पास्सें बैठेयो, कने अम्बरे दे बदळां पर ओंदे दिखगे |”
\v 65 इसा गल्ला पर महायाजकें अपणे कपड़े फाड़े कने ग्लाया, “इन्हीं परमात्मे दी निंदा कित्ती एै, हुण अहां जो गवाहां दी क्या जरूरत” दिक्खा, तुहां हुण ऐह निंदा सुणी एै |
\v 66 तुहां क्या सोचदे हन?” तिन्हां जबाब दित्ता, “ऐह मारणे जोग्गा एै |”
\v 67 ताह्लू तिन्हां तिसदे मुंये पर थूकेया कने तिसियो मुक्के मारे, दूयेयां चपैड़ां मारी नैं ग्लाया,
\v 68 हे मसीह, अहां नैं भविष्यवाणी करी नैं ग्ला कि कुणी तिज्जो मारेया?”
\v 69 पतरस बाहर अंगणे च बैठ्या था कि इक्क नौकराणी तिस अल्ल आई कने ग्लाया, “तू बी यीशु गलीलिये दे सौगी था |”
\v 70 तिन्हीं सबना सामणे ऐह ग्लांदे होये मना कित्ता, “मैं नी जाणदा तू क्या ग्लादी एै |”
\v 71 जाह्लू सैह बाहर अंगणे च गैया, तां दूईया नौकराणियां तिसियो दिक्खी नैं तिन्ना नैं जेह्ड़े तित्थू थे ग्लाया, “ऐह बी तां यीशु नासरिये सौगी था |”
\v 72 तिन्हीं कसम खाई नैं भिरी मना कित्ता “मैं तिस माणु जो नी जाणदा |”
\v 73 थोड़िया देरा बाद लोकां जेह्ड़े तित्थू खड़ूतेयो थे, पतरसे अल्ल आई नैं तिस नैं ग्लाया, “सचमुच तू बी तिन्हां च इक्क एै, क्जोकि तेरी बोली तेरा भेद खोली दिंदी एै |”
\v 74 ताह्लू सैह धिक्कारणे कने कसम खाणा लग्गा : मैं तिस माणुये जो नी जाणदा |” कने ताह्लू ई कुक्ड़े बांग दित्ती |” ताह्लू पतरसे जो यीशु दी ग्लाईयो गल्ल याद आई : कुक्ड़े दे बांग दैणे ते पैहलें तैं त्रै बरी मेरा मन्ना करगा |” कने सैह बाहर जाई नैं घुटी घुटी नैं रोया |
\c 27
\v 1 जाह्लू भ्याग होई तां सारे परधान याजकां कने लोकां दे बजुर्गां यीशु जो मारणे दी योजना बणाई |
\v 2 तिन्हां तिसियो बन्नया कने लैई जाई नैं पिलातुस हाकमे दे हुआले करी दित्ता |
\v 3 जाह्लू तिसदे पकड़ुआणे आळे यहूदें दिखया कि सैह आरोपी ठेहराया गैया एै तां सैह पछताया कने सैह तीई चांदी दे सिक्के परधान याजकां कने पुरनियां अल्ल वापस लैई लाया |
\v 4 कने ग्लाया, “मैं बेकसूरे जो मारणे तांई पकड़ु आई नैं पाप कित्ता एै |” तिन्हां ग्लाया, “अहां जो क्या? तू ई जाण |”
\v 5 ताह्लू सैह तिन्हां सिक्केयां जो मंदरे च सट्टी नैं चली गैया, कने जाई नैं अपणे आप्पे जो फांसी दित्ती |
\v 6 परधान याजकां तिन्हां सिक्केयां जो लैई नैं ग्लाया, इन्हां जो भंडारे च रखणा ठीक नी; क्जोकि ऐह खून दा रेट एै |”
\v 7 कने तिन्हां सलाह करी नैं तिन्हां सिक्केयां ते परदेशियां जो दबणे तांई कुम्मारे दा खेत खरीदी लैया |
\v 8 इसा बजाह ते सैह खेत अज्जे तिकर खूने दा खेते दे नांये ते जाणेयां जांदा एै |
\v 9 ताह्लू जेह्ड़ा वचन यिर्ययाह भविष्यवक्ता दे दुआरा ग्लाया गैया था सैह पूरा होया : तिन्हां सैह तीई सिक्के जै तिस ठेहराये होये रेटे जो (जिसियो इस्राएल दी औलादा च कितणेयां ठेहराया था) लैई लैया,
\v 10 कने जियां प्रभुयें मिन्जो हुक्म दित्ता था तियां ई तिन्हां जो कुम्मारे दे खेत दे रेटे च दैई दित्ता |”
\v 11 जाह्लू यीशु हाकमे सामणे खड़ूतेया था तां हाकमे तिसते पूछ्या, “क्या तू यहूदियां दा राजा एै?” यीशुयें तिसियो सदेया, “तू अप्पु ई ग्ला दा एै |”
\v 12 जाह्लू परधान याजक कने पुरनिये तिस पर आरोप लगा दे थे, तां तिन्हीं कुच्छ जबाब नी दित्ता |
\v 13 इसा गल्ला पर पिलातुसें तिस नैं ग्लाया, “क्या तू नी सुणदा कि ऐह तेरे वरखलाफ कितणियां गवाहियां दे दा एै?”
\v 14 अपर तिन्हीं  तिस जो इक्की गल्ला दा बी जबाब नी दित्ता, ऐत्थू तिकर कि हाकमे जो बड़ी हैरानी होई |
\v 15 हाकमे दा ऐह रुआज था कि तिस तौआरे च लोकां तांई कुसी इक्की कैदिये जो जिसियो सैह चांहदे थे, छड्डी दिंदा था |
\v 16 तिस बग्त तिन्हां दे ऐत्थू बरअब्बा नांये दा इक्क मनेया कैदी था |
\v 17 कने जाह्लू सैह किट्ठे होये, तां पिलातुसें तिन्हां नैं ग्लाया, “तुहां कुसजो चांहदे हन कि मैं तुहां तांई छड्डी दैं? बरअब्बा जो, या यीशुये जो जेह्ड़ा मसीह नांये ते जाणेयां जांदा एै?”
\v 18 क्जोकि सैह जाणदा था कि तिन्हां तिसियो जळनियां नैं पकड़ुआया एै |
\v 19 जाह्लू सैह न्याय दी गद्दी पर बैठया था तां तिसदिया लाड़िया तिसियो बुलावा घल्लया, “तू तिस धर्मिये दे मामले च हत्थ मत पांदा, क्जोकि मैं अज्ज सुपणे च तिसदिया बजाह ते बड़ा दुख झेलया एै |
\v 20 परधान याजकां कने बजुर्गां लोकां जो भड़काया कि सैह बरअब्बा जो छड्डी दैं, कने यीशुये जो मारवाई दैं |
\v 21 हाकमे तिन्हां ते पूछ्या, “इन्हां दूनी च कुसियो चांहदे हन कि मैं तुआड़े तांई छड्डी दैं?” तिन्हां ग्लाया, “बरअब्बा जो |”
\v 22 पिलातुसें तिन्हां ते पूछ्या, “भिरी यीशु जो, जेह्ड़ा मसीह नांये ते जाणेयां जांदा एै क्या करें?” सारेयां तिस नैं ग्लाया, “सैह सूलिया पर टूंगया जाये |”
\v 23 हाकमे ग्लाया, क्जो तिन्हीं क्या बुरा कित्तेया एै?” अपर सैह होर बी डडी डडी ग्लाणा लग्गे, “सैह सूलिया पर टूंगया जाये |”
\v 24 जाह्लू पिलातुसें दिखेया कि कुच्छ बणी नी सकदा अपर इसदे विपरीत हुल्लड़ बढ़दा जांदा एै, तां तिन्हीं पाणी लैई नैं भीड़ा सामणे अपणे हत्थ धोत्ते कने ग्लाया, “मैं इस धर्मिये दे खून ते बेकसूर एै; तुहां ई जाणा |”
\v 25 सारेयां लोकां जबाब दित्ता, इसदा खून अहां पर कने म्हारी औलाद पर होयें |”
\v 26 इसा गल्ला पर तिन्हीं बरअब्बा जो तिन्हां तांई छड्डी दित्ता, कने यीशु जो कोड़े लगुआई नैं तिन्हां हुआले करी दित्ता, कि सूलिया पर टूंगया जाये |
\v 27 ताह्लू हाकमे दे सपाईयां यीशु जो किले च लैई जाई नैं सारी पलटन तिसदे चौनी बक्खें किट्ठी कित्ती,
\v 28 कने तिस दे कपड़े खोली नैं तिसियो लाले रंगे दा चौला पैहनाया,
\v 29 कने कंडेया दा मुकुट बणाई नैं तिसदे मुंडे पर रखया, तिसदे सज्जे हत्थ च सरकंडा दित्ता कने तिसदे गां गोडे टेकी नैं तिसियो मजाके च डुआणा लग्गे कने ग्लाया, “हे यहूदियां दे राजा नमस्कार |”
\v 30 कने तिस पर थूकेया; कने सैई सरकंडा लैई नैं तिसदे मुंडे पर मारणा लग्गे |
\v 31 जाह्लू सैह तिसदा मजाक करी बैठे, तां सैह चौला तिस पर खोली नैं भिरी तिस दे कपड़े तिसियो पैहनाये, कने सूलिया पर टूंगणे तांई लैई चले |
\v 32 बाहर जांदे होये तिन्हां जो शमौन नाये दा इक्क कुरेनी माणु मिलेया | तिन्हां तिसियो बेकार च पकड़ेया कि तिसदिया सूलिया चुकी नैं लैई चलें
\v 33 तिसा जगाह पर जेह्ड़ी खोपड़ी दी जगाह दे नांये ते जाणी जांदी एै, पुज्जी नैं,
\v 34 तिन्हां पित्त मिलाया होया अंगूरा दा रस तिसियो पीणे जो दित्ता, अपर तिन्हीं चखी नैं पीणा नी चाया |
\v 35 ताह्लू तिन्हां तिसियो सूलिया पर टूंगगा कने पर्चियां पाई नैं तिसदे कपड़े बंडी लै,
\v 36 कने तित्थू बैई नैं पैहरा दैणा लग्गे |
\v 37 कने तिसदा आरोप पत्र तिसदे मुंडे उपर लगाया, कि ऐह यहूदियां दा राजा यीशु एै” |
\v 38 ताह्लू तिस सौगी डाकू इक्क सज्जे कने इक खब्बे, सूलिया पर टूंगे |
\v 39 ओणे जाणे आळेया मुंडे हिलाई हिलाई नैं तिसदी निंदा करदे थे,
\v 40 कने ऐह ग्लांदे थे, “हे मंदरे दे ढाणे आळे कने त्री दिना च बनाणे आळे, अपणे आप्पे जो तां बचा! जै तू परमात्मे दा पुतर एै, तां सूलिया पर ते लौई आ |”
\v 41 इसी रीतिया ते परधान याजक बी शास्त्रियां कने बजुर्गां समेत मजाक करी करी नैं ग्लांदे थे,
\v 42 इन्हीं औरां जो बचाया, कने अपणे आप्पे जो नी बचाई सकदा | ऐह तां इस्राएले दा राजा’ एै | हुण सूलिया ते लौई आये तां अहां तिस पर वसुआस करन |
\v 43 तिन्हीं परमात्मे पर परोसा रखेया एै; जै सैह इस जो चाहंदा एै, तां हुण इसियो छडाई लै, क्जोकि इन्हीं ग्लाया था, “मैं परमात्मे दा पुतर एै |”
\v 44 इस तरांह डाकू बी जेह्ड़ा तिस सौगी टूंगयो गैयो थे तिसदी निंदा करदे थे |
\v 45 दोपेरा ते लैई नैं त्रीये पैहर तिकर तिस सारे देशे च नैहरा छा दा |
\v 46 त्रीये पैहर दे नैड़े यीशुयें बड़ी उआजा नैं डडी नैं ग्लाया, “ऐली ऐली, लमा शबक्तनी?” मतलब “हे मेरे परमात्मा, हे मेरे परमात्मा, तैं मिन्जो क्जो छड्डी दित्ता?”
\v 47 जेह्ड़े औत्थू खड़ूतेयो थे, तिन्हां च कितणयां ऐह सुणी नैं ग्लाया, “सैह तां एलिय्याह जो हक्कां पा दा एै |”
\v 48 तिन्हां च इक्क ताह्लू ई दौड़ेया कने स्पंज लैई नैं सिरके च डुबाया, कने सरकंडे पर रक्खी नैं तिसियो चुसाया |
\v 49 होरनी ग्लाया’ “रुकी जा, दिक्ख, एलिय्याह तिसियो बचाणा ओंदा एै कि नी |”
\v 50 ताह्लू यीशुयें भिरी जोरे नैं डडी नैं प्राण छड्डी दित्ते |
\v 51 कने दिक्खा मंदरे दा पड़दा उपरे ते थलै तिकर फटी नैं दो तुकड़े होई गैया : कने धरती हिल्ल गैयी कने चट्टाना तीड़की गैईयां,
\v 52 कने कब्रां खुली गैईयां, कने सोये होये पवित्र लोकां दी मत्तियां लाशा जिंदिया होई गैईयां,
\v 53 कने तिस दे जिंदे होणे दे बाद सैह कब्रां ते निकळी नैं पवित्र शैहर च गै कने मत्तेयां जो दुस्से |
\v 54 ताह्लू सूबेदार कने जेह्ड़ा तिस सौगी यीशु दा पैहरा दे दे थे, हिल्लण कने जेह्ड़ा कुच्छ होया था तिसियो दिक्खी नैं बड़े भरी डरी गै कने ग्लाया, ऐह सच मुच परमात्मे दा पुतर था |
\v 55 औत्थू मत्तियां जणासा जेह्ड़ियां गलीले ते यीशु दी सेवा करदी होई तिस सौगी आईयां थियां, दूर ते ऐह दिक्खा दियां थियां |
\v 56 तिन्हां च मरियम मगदलीनी, कने याकूब कने योसेसे दी मां मरियम, कने जबदिये दे पुतरां दी मां थी |
\v 57 जाह्लू संज होई तां यूसुफ नाये दा अरिमतिया दा इक्क अमीर माणु, जेह्ड़ा अप्पु ई यीशु दा चेला था, आया |
\v 58 तिन्हीं पिलातुसे अल्ल जाई नैं यीशु दी लाश मंगी | इस पर पिलातुसें देई दैणे दा हुक्म दित्ता |
\v 59 यूसुफें लाश लै ली, तिसियो चिट्टिया चादरा च लपेटया,
\v 60 कने तिसियो यो अपणी नौईयां कब्रा च रखया, जेह्ड़ा तिन्हीं चट्टाना च खुदवाईयो थी, कने कब्र दे दुआर पर बडा पत्थर रड़काई नैं चली गैया |
\v 61 मरियम मगदलीनी कने दूई मरियम तित्थू कब्रा दे सामणे बैठियो थी |
\v 62 दूआ दिन जेह्ड़ा त्यारी दे दिन दे बादे दा दिन था, परधान याजकां कने फरीसियां पिलातुसें अल्ल किट्ठे होई नैं ग्लाया,
\v 63 “हे महाराजा, अहां जो याद एै, कि तिस भरमाणे आळे जाह्लू सैह जिंदा था, ग्लाया था, “मैं त्री दिना दे बाद जिंदा होई जांगा |
\v 64 जै हुक्म दे कि त्रीये दिने तिकर कब्रा दी रक्खवाली कित्ती जाये, इयां ना होयें कि तिसदे चेले आई नैं तिसियो चोरी लैई जान कने लोकां नैं ग्लाणा लग्गे, ‘सैह मरेयां च जिंदा होई गैया एै |’ ताह्लू पिछला धोखा पैहले ते बी बुरा होंगा |”
\v 65 पिलातुसें तिन्हां नैं ग्लाया, “तुआड़े अल्ल पैहरेदार तां हन | जाआ, अपणियां समझा दे मताबक रक्खवाली करा |” सैह पैहरेदारां जो सौगी लैई नैं गै, कने पत्थरे पर मोहर लगाई नैं कब्रा दी रक्खवाली कित्ती |
\c 28
\v 1 सब्त दे दिनां दे बाद हफ्ते दे पैहले दिन पौ फटदे मरियम मगदलीनी कने दूई मरियम कब्रा जो दिखणा आईयां |
\v 2 कने दिक्खा, इक्क बडा हिल्लण होया, क्जोकि प्रभु दा दूत सुअर्गे ते लौत्था कने बक्खे आई नैं  तिन्नी पत्थरे जो रड़काई दित्ता, कने तिस पर बैई गैया |
\v 3 तिसदा रूप बिजलिया साइयां कने तिसदा कपड़ा पाळे साइयां उज्ज्वल था |
\v 4 तिसदे डरे दे चौंकीदार कंमी पै, कने मरेयां साइयां होई गै  |
\v 5 सुअर्गदूतें जणासां जो ग्लाया, “मत डरा, मैं जाणदा कि तुहां जो जेह्ड़ा सूलिया पर टूंगया  था तिसियो तोपा दियां हन |
\v 6 सैह ऐत्थू नी एै, अपर अपणे वचने दे मताबक जिंदा होई गैया एै | ओआ, ऐह जगाह दिक्खा, जित्थू प्रभु पैया था,
\v 7 कने चटपट जाई नैं तिसदेयां चेलयां नैं ग्ला कि सैह मरेयां ते जिंदा होई गैया एै, कने सैह तुहां ते पैहले गलीले जो जांदा एै, तित्थू तिसदा दर्शन पांगे | दिक्खा, मैं तुहां नैं ग्लाई दित्ता |”
\v 8 सैह डर कने बड़ी खुशिया दे सौगी कब्रा ते चटपट वापस जाई नैं तिसदे चेलयां जो खबर दैणे तांई दौड़ियां |
\v 9 ताह्लू यीशु तिन्हां जो मिलेया | कने ग्लाया, “सलाम” | तिन्हां बक्खे आई नैं कने तिसदे पैर पकड़ी नैं तिसियो प्रणाम कित्ता |
\v 10 ताह्लू यीशुयें तिन्हां नैं ग्लाया, “मत डरा; मेरे भाऊआं नैं जाई नैं ग्ला कि गलीले जो चले जा न, तित्थू मिन्जो दिखगे |”
\v 11 सैह जा दियां थियां कि चौंकीदारां च कुच्छना सैहर च आई नैं पूरा हाल परधान याजकां नैं ग्लाई सणाया |
\v 12 ताह्लू तिन्हां पुरनियां सौगी किट्ठे होई नैं सलाह कित्ती कने सपाईयां जो बड़ी चांदी दैई नैं ग्लाया,
\v 13 “ऐह ग्लाणा कि राती जो जाह्लू अहां सोया दे थे, तां उसदे चेले आई नैं तिसियो चुराई  लैई गै |
\v 14 कने जै ऐह गल्ल हाकमे दे कन्ने तिकर पुज्जगी, तां अहां तिसियो समझाई लैंगे कने तुहां जो रिशके ते बचाई लैंगे |”
\v 15 कने तिन्हां पैसे लेई नैं जियां सखाये गैयो थे, तियां ई कित्ता | ऐह गल्ल अज्जे तिकर यहूदियां च प्रचलित एै |
\v 16 ग्याराह चेले गलीले च तिस प्हाड़े पर गै जिसियो यीशुयें दस्सया था |
\v 17 तिन्हां तिसदे दर्शन पाई नैं तिसियो प्रणाम कित्ता, अपर कुसी कुसी जो शक होया |
\v 18 यीशुयें तिन्हां अल्ल आई नैं ग्लाया, “सुअर्ग कने धरतिया दा सारा हक्क मिन्जो दित्ता गैया एै |
\v 19 इसतांई तुहां जा, सारी जातियां दे लोकां जो चेला बणा; कने तिन्हां जो पिता, कने पुतर, कने पवित्र आत्मा दे नांये ते बपतिस्मा दैया, कने तिन्हां जो सारियां गल्लां जेह्ड़ा मैं तुहां जो हुक्म दित्ता एै, मनणा सखाआ : कने दिक्खा मैं संसारे दे अंत तिकर सदा तुहां सौगी एै |
