\id JHN
\c 1
\v 1 सोभी का पैहलै थिय बच़न, ता बच़न थिय परमेश्बरा संघै, और बच़न ई थिय परमेश्बर,
\v 2 सह थिय शुरू दी परमेशबरा संघै।
\v 3 सोभै गला बणीं तेऊ करै, और ज़ुण च़िज़ा बी बणीं, तिना मांझ़ै निं एक बी च़ीज़ तेऊ बाझ़ी बणीं।
\v 4 तेऊ दी थी ज़िदगी; ता सह जिंदगी थिय मांह्णूं लै दिउअ।
\v 5 दिउअ च़मका न्हैरै दी; पर न्हैरै नीं सह हाथै ढाकअ आथी।
\v 6 एक मांह्णू आअ, सह त परमेशबरै भेज़अ द, तेऊ नांअ त यहून्ना।
\v 7 सह आअ गुआही दैंदअ कि सह तेउ दिउए गुआही दैई सके; ताकि सोभ ज़ण्है तेऊ करै बिशबास करे।
\v 8 आपू निं सह दिउअ थिय; पर सह त तेउ दिउए गुआही दैन्दअ आअ द।
\v 9 सच्च़अ दिउअ ज़ुण सोभी माह्णूं लै प्रैशअ दैई सका; सह थिय संसारा दी एच्छणैं आळअ।
\v 10 सह थिय एऊई संसारै; और सारअ संसार आसा बणअ द तेऊ करै, पर एसा दुनिंयां निं सह बच्छ़ैणअ आथी।
\v 11 सह आअ आपणैं घरै; पर ज़ुण तेउए आपणैं थियै, तिनै निं सह मन्नअ।
\v 12 पर ज़ुणीं बी सह मन्नअ, तिना लै दैनअ तेऊ परमेश्बरे शोहरू हणेओ हक; मतलब ज़ुण तेऊए नांउआं दी बिशबास करा।
\v 13 तिंयां नां ता खुना करै, नां ता देहीए इछा करै, नां ता माह्णूंए इछा करै, पर तिनों ज़ल्म आसा परमेश्बरे इछा करै हुअ द।
\v 14 बच़नैं लई मनुष्या देही और दैया, सच्च़ाई दी भरूई करै पाअ हाम्हां बिच़ै डेरअ, हाम्हैं लोगै भाळी तेऊए एही महिंमा, ज़ेही पिता परमेश्बरे एकी शोहरूए महिंमां।
\v 15 यहून्ना बी दैनी तेऊए बारै गुआही और हाका लाई करै बोलअ कि, “अह आसा सहैई ज़सरै बारै मऐं बोलअ थिय कि मूंह बाद एच्छणअ एक ईहअ; ज़ुण मुखा बडअ आसा और ज़ुण मुखा बी पैहलै थिय।
\v 16 किल्हैकि तेऊए अपार दैया करै भेटअ हाम्हां अनुग्रह ई अनुग्रह और भलाई ई भलाई।
\v 17 ईहअ करै बबस्था ता भेटी हाम्हां मूसा नबी बाती पर दैआ और सच्च़ाई पुजी प्रभू यीशू मसीह करै।
\v 18 परमेश्बर नीं आझ़ तैणीं कोही भाळअ, पर एकलौतअ शोहरू ज़ुण बापूए भोसळै आसा, तेऊ की तेऊए बारै ईंयां सारी गला प्रगट।
\v 19 यहून्नें गुआही आसा एही, ज़ाऊं यहूदी येरूशलेमा का याजक और लेबी यहून्ना सेटा लै ईहअ पूछ़दै छ़ाडै कि, “तूह कुंण आसा”?
\v 20 तैबै यहून्ना मनीं अह गल और एसा गला लै निं नकार किय, पर तेऊ बोलअ ईहअ कि, “हूँ निं मसीह आथी।”
\v 21 तैबै तिनैं यहून्ना का पूच्छ़अ, “ज़ै तूह मसीह नाईं आथी, तै तूह आसा कुंण? तै तूह एलिआ नबी आसा”? यहून्ना बोलअ, “हूँ नी आथी” तै कै तूह भबिषयाबाणी करनै आळअ आसा? ता यहून्ना दैनअ तिना लै ज़बाब कि हूँ निं इना मांझ़ै कोहै बी आथी।
\v 22 तैबै तिनै यहून्ना का पुछ़अ कि तै तूह आसा कुंण? हाम्हां लागा तीना लै ज़बाब दैणअ ज़ुणीं हाम्हैं भेज़ै दै आसा कि तूह आपणैं बारै किज़ै बोला?
\v 23 तैबै यहून्ना बोलअ, “ज़िहअ याशायाह भबिशयाबाणीं करनैं आळै बोलअ द आसा कि, “हूँ आसा बणैं उज़ाळ ज़ैगा दी एकी हाका लाणै आळैओ बोल कि तम्हैं करा प्रभूओ रसतअ सिधअ।”
\v 24 ईंयां तै फरीसिए तरफा का भेज़ै दै।
\v 25 तैबै तिनैं यहून्ना का सुआल पुछ़अ कि “ज़ै तूह मसीह बी नांईं आथी, ना ता एलिआ आथी, और ना ता तूह भबिशयाबाणीं करनै आळअ आथी, तै तूह बपतिसमैं (जलदीक्षा) दैंदअ किज़ू आसा लागअ द?
\v 26 यहून्ना तिना लै उतर दैनअ कि “हूँ ता दैआ पाणीं करै बपतिस्मअ; पर तम्हां बिच़ै आसा एक मांह्णू खळअ ज़हा तम्हैं नांई ज़ाणदै।
\v 27 मतलब ज़ुण मूँह बाद एच्छणैं आळअ आसा, हूँ निं तेउए बूटे तसमैं खोलणैं जोगी बी आथी।
\v 28 ईंयां गला हुई ज़रदण नदी पार बेतनियाह दी; ज़िधी यहून्ना बपतिसमअ दैआ त।
\v 29 दुजै धैळै यहून्ना प्रभू यीशू मसीह आपू बाखा एच्छदअ भाळअ और प्रभू भाळी यहून्ना बोलअ, “भाळा, अह आसा परमेश्बरो गाभू, ज़ुण एऊ संसारे सारै पाप‍ च़की निंयां।
\v 30 अह आसा सहैई ज़सरै बारै मंऐं बोलअ त कि एक मांह्णू एच्छणअ मूँह पिछ़ू, ज़ुण मुखा बडअ आसा किल्‍हैकि सह आसा त मुखा पैहलै।
\v 31 और मूँह निं तेऊए बच्छ़ैण थी, तैहीता हूँ पाणिंए बपतिसमैं दैंदी-दैंदी आअ कि सह लोळी ईज़राईला दी प्रगट हुअ।
\v 32 और यहून्ना दैनी अह गुआही कि ‘मंऐ भाळी पबित्र आत्मां कबूतरे रूपै सरगा का एछदी और सह रूकी ठीक प्रभू यीशू परैंदै।
\v 33 मूँह ता निं एऊए बच्‍छ़ैण आथी ती, पर ज़ुणीं हूँ पाणिंए बपतिसमैं दैंदअ भेज़अ, तेऊ परमेश्बरै बोलअ मुखा ईहअ कि ज़सा परैंदै तूह आत्मां उतरदी और रुकदी भाळे, सहैई आसा पबित्र आत्मां करै बपतिसमैं दैणैं आळअ।
\v 34 मंऐ भाळअ, और आझ़ आसा हूँ एसा गलो गुआह कि अहैई आसा परमेश्बरो पुत्र॥
\v 35 दुजै धैळै बी यहून्ना और तएऊऐ च़ेलै मांझ़ै तै दूई ज़ह्‍णैं खह्ळुऐ दै।
\v 36 और यहून्ना भाळअ प्रभू यीशू नाशदअ और बोलअ, भाळा, “अह आसा परमेश्बरो गाभू”।
\v 37 तेऊए दूई च़ेलै शूणीं ईंयां गला और तिंयां लागै प्रभू यीशू पिछ़ू हांडदै।
\v 38 प्रभू यीशू मसीह भाळै तिंयां आपू पिछ़ू एच्छदै और तिना का पुछ़अ, “तम्हैं कसा लोळा?” तैबै तिनै प्रभू लै बोलअ, “हे गुरु, तूह किधी रहा?” प्रभू बोलअ, “च़ाला हांडदै लागा, तम्हां का जाणअ आपै धेछुई”।
\v 39 तैबै भाळी तीनैं प्रभूए रहणें ज़ैगा, और तेसा धैळी रहै तिंयां तेऊई संघा; ईंयां गला हुई दपहरा का पैहलै।
\v 40 तिना दुई मांझ़ै ज़ुण यहून्ने गला शुणीं करै प्रभू यीशू पिछ़ू आऐ, एक त शिमोन पतरसो भाई आन्दरिआस।
\v 41 तेऊ बोलअ आपणैं सकै भाई सेटा लै नाशी करै कि हाम्हां गअ खरिष्ट भेटी (मतलब मसीह भेटअ)।
\v 42 तेऊ आणअ सह भाऊ यीशू मसीह सेटा लै निंयं; तेऊ हेरी करै प्रभू यीशू मसीह बोलअ कि तूह आसा यहून्नों शोहरू शमोंन, ताल्है बोळणअ कैफा (पतरस)।
\v 43 फिलिपुस त आन्दरिआस और पतरसे नगर बैतसैदो रहणैं आळअ।
\v 44 फिलिपुस त आन्दरिआस और पतरसे नगर बैतसैदो रहणैं आळअ।
\v 45 फिलिपुसै नतनेला सेटा नाशी करै बोलअ कि ज़सरै बारै मूसा नबी बबस्था दी बोलअ, और भबिशयाबाणीं करनैं आळै भबिशष्याबाणीं आसा की दी, सह गअ हाम्हां भेटी, सह आसा यसुफो शोहरू यीशू नासरी।
\v 46 नतनेलै तेऊ लै बोलअ, “नासरता का कै कोई राम्बल़ी च़ीज़ बी निखळी सका?” फिलिपुसै बोलअ, “च़ाल आपै भाळ।"
\v 47 प्रभू यीशू मसीह नतनेल आपू बाखा लै एच्छदअ भाळी बोलअ, “भाळा, अह आसा सच्च़अ ईजराईली; एऊ दी निं कोई बी कपट आथी।
\v 48 नतनेलै प्रभू यीशू लै बोलअ, “तंऐ किहअ करै बछ़ैणअ हूँ?” प्रभू यीशू तेऊ लै उत्तर दैनअ, “फिलिपुसै शादअ तूह बादा का, तेता का पैहलै हेरअ त मंऐ तूह अंजीरे बूटा गोधै भाळी।
\v 49 तैबै नतनेलै बोलअ, “हे गुरू, तूहैई आसा परमेश्बरो पुत्र और तूह ई आसा ईज़राईलो माहा राज़अ।
\v 50 प्रभू यीशू तेऊ लै बोलअ, “मंऐ बोलअ कि तूह भाळअ मंऐ अंज़ीरे बूटा गोधै, तै किय तंऐ बिशबास? अह नि किछ़ बी आथी, ताह भाळणै एता का बड़ै-बड़ै काम।"51 तेखअ तेऊ बोलअ, “हूँ आसा लागअ द तम्हां का सच्च़ी-सच्च़ी बोलदअ कि तम्हां भाळणअ सबरग खुलअ द और परमेश्बरो सबर्गदूत हेरनअ तम्हां माह्णूंए शोहरू परैंदै उतरदअ और उझै नाशदअ।"
\c 2
\v 1 तेखअ चिउथै धैळै थिय गलीले काना गराऊँऐ कसरअ बैह, प्रभू यीशूए आमां बी थी तिधी बैहा लै नाठी दी;
\v 2 ता प्रभू यीशू मसीह और तेऊए‍ च़ेलै लै बी  थिय बैहा लै छ़ांदअ।
\v 3 ज़ाऊं बरातू लै दाखरसे कामीं पळी, ता प्रभू यिशूए आमां बोलअ, “घरा आळै का निं दाखरस रहअ।"
\v 4 प्रभू यीशू बोलअ तेसा लै ईहअ, “हे स्त्री मूँह ताह संघै किज़ै काम आसा? मैची नि मेरअ बगत आई।"
\v 5 तैबै प्रभू यीशूए आमा नोकर च़ाकरा लै बोलअ कि ज़िहअ-ज़िहअ अह तम्हां लै करना लै बोले, तिहअ-तिहअ करै।
\v 6 तिधी थियै यहूदीए हाथा-पैरा धोणेंए रबाज़े साबै पाथरे छ: घळे डाहै दै, ज़ेथ भितरी दुई-दुई, चअन-चअन मंअण एच्छा त।
\v 7 यीशू तिना लै बोलअ, “ईना घळै दी भरा पाणीं।" तिनैं भरै तिंयां घळै टिरा बहूंदै।
\v 8 तैबै यीशू बोलअ, "ऐबै निंयां एता का काढी करै शैहण गरांईं सेटा।" और तिनैं बी किय तिहअ ई।
\v 9 ज़ाऊं शैहण गरांई सह पाणी च़ाखअ, सह थिय दाखरस गअ द बणीं, पर तेउका निं पतअ थिय कि अह किधा का आणअ, पर तिना नोकर च़ाकरा का थिय थोग ज़ुणीं सह पाणीं काढअ त। तैबै शैहण गरांई लाळअ शादअ और तेऊलै बोलअ,
\v 10 “हरेक आदमीं दैआ पैहलै बधिआ दाखरस, और ज़ाऊं लोग झुटी करै रज़ा, तांऊ दैआ सह फिकअ ज़िहअ; पर तंऐ डाहअ दा सोभी का बधिआ दाखरस मैची तैणीं च़की!”
\v 11 प्रभू यीशू किय गलीले काना गराऊँऐं अह पैहलअ च़िन्ह रहैऊई करै आपणअ गुणगान प्रगट और तेउए च़ेलै बी हुअ तेउ परैंदै बिशबास।
\v 12 एता बाद यीशूए आमां, भाई और तेउए च़ेलै नाठै कफरनहूमा लै और थोळै धैळै रहै तिंयां तिधी।
\v 13 यहूदीए फसहे जाचा (फसह पर्ब) ती नेळ और प्रभू यीशू नाठअ येरूशलेमां लै।
\v 14 और तेऊ भाळअ मांदरै बल्द, भेडा-बाकरी, कबूतरा बेच़दै ढबै धेलै ओर्ही-पोर्ही दैंदै बपारी बेठै दै।
\v 15 प्रभू यीशू मसीह राशीओ छ़िऊंटअ बणांअ और भेडा-बाकरी, कबूतर, बल्द दळाउऐ बागा लै, तिनें ढबै धेले छिंगै और तिनें थह्ळी पाई ढोळी।
\v 16 कबूतरा आळै लै बोलअ कि ईना काढा इधा का पोर्ही, मेरै बापूओ घर नीं बपारीओ आडअ बणांआ।
\v 17 तैबै तेऊए च़ेलै आद फिरी कि पबित्र शास्त्रा दी आसा लिखअ द कि ‘तेरै घरे धुना शोटणअ हूँ खाई।’
\v 18 एसा गला भाळी यहूदी प्रभू यीशू लै बोलअ, “ तूह ईहअ करी करै हांम्हां का कुंण ज़िहै च़िन्हा रहैऊंदअ आसा लागअ द?
\v 19 प्रभू यीशू मसीह उत्तर दैनअ, “एऊ मांदरा पा ढोळी, मूँह करनअ अह चिऊथै धैळै खळअ।
\v 20 यहूदी बोलअ, “एऊ मांदरा बणांणा लै आसा लागै दी छयाळी साला, ताह कै अह चीयै धैळै लै करनअ खळअ?
\v 21 पर प्रभू यीशू मसीह बोलअ आपणीं देही लै मांदर, पर तिनै नीं अह गल‍ समझ़ी।
\v 22 तैहीता ज़ेभै प्रभू यीशू मरी करै चिउथै धैलै ज़िऊंदअ हुअ, तेभै फिरी तेउए च़ेलै बी आद कि अह गल बोली ती तेऊ, और तैबै किय तिनै पबित्र शास्त्र और यीशूए गला दी बिशबास।
\v 23 ज़धू प्रभू यीशू मसीह फसह पर्बा लै येरूशलेमैं त, कई लोगै किय तिना च़िन्ह च़मतकारा भाळी तेऊए नांऊआ दी बिशबास।
\v 24 पर प्रभू यीशू नीं आपणै आप तिने भरोसै रही, किल्हैकि तेऊका थिय तिना सोभिओ थोघ। 25 तिना का निं तेऊ कोई मतलब थिय कि माह्णूंए बारै कोई गुआही दैए, तेऊ का थिय आपै थोघ कि माह्णूंए मनै किज़ै आसा?
\c 3
\v 1 फरीसी बिच़ै थिय एक निकूदिमुस नांओ मांह्णू, और सह थिय यहूदिओ सरधार।
\v 2 सह आअ राची प्रभू यीशू सेटा और तेऊ बोलअ, “हे प्रभू, हाम्हैं ज़ाणा कि तूह आसा परमेश्बरै हांम्हां लै गूरु छ़ाडअ द, ईहअ करै ज़ुण च़िन्ह च़मतकार तूह करा, ज़ै कसा संघै परमेश्बर नांई होए तै निं सह करी सकदअ।
\v 3 प्रभू यीशू तेऊ लै उत्तर दैनअ कि “हूँ खोज़ा ताखा सच्च़ी-सच्च़ी ईहअ, ज़ै कोई नऊँऐ सिरै का ज़ल्म नांईं लए, सह निं परमेश्बरो राज़ भाळी सकदअ।
\v 4 निकूदिमुसै प्रभू लै बोलअ, “मांह्णू ज़ै बुढळअ गअ हई, ता सह तेखअ नऊँअ ज़ल्म किहअ करै सका लई? तेऊ कै आपणीं मांए पेटै भी लागणअ नाशणअ?”
\v 5 प्रभू यीशू उत्तर दैनअ, “हूँ खोज़ा ताखा सच्च़ी-सच्च़ी कि ज़ै कोई मांह्णू, पाणीं और आत्मां करै ज़ल्म ना लए, सह नि परमेश्बरे राज़ा दी नाशी सकदअ।
\v 6 ईहअ करै कि ज़ुण शरीरा का निखळअ (ज़ल्मअ) सह आसा शरीर, और ज़ुण आत्मां का जल्मअ, सह आसा आत्मा।
\v 7 रहैन निं हऐ कि मंऐ किज़ै बोलअ, कि ताह लागणअ ‘नऊंऐ सिरै का ज़ल्म लणअ ज़रुरी।’
\v 8 बागरी ज़ेथ बाखा नाशणअ च़ाहा तेथ बाखा नाशा, ताखा शुणिंआ तेते सिधी छ़ेळ, पर ताखा निं पतअ कि सह किधा का एछा और सह किधा लै नाशा? ज़ुण बी आत्मां का ज़ल्मअ सह आसा ईहयई।”
\v 9 निकूदिमुसै उत्तर दैनअ, “ईंयां गला किहअ करै सका हई?”
\v 10 ईहअ शुणीं करै प्रभू यीशू तेऊ लै बोलअ, “इजराईलिओ गुरू हई करै बी तूह ईना गला निं समझ़दअ?
\v 11 हूँ खोज़ा ताखा सच्च़ी-सच्च़ी कि हाम्हैं ज़ुण ज़ाणअ द हआ तेता बोला, और ज़ुण भाळअ द हआ तेते दैआ हाम्हैं गुआही, पर तम्हैं निं म्हारी गुआही मंदै आथी।
\v 12 ज़ेभै मंऐ तम्हां का एसा धरतीए गला खोज़ी, तम्हैं नि तिना परैंदै बिशबास करदै, पर ज़ै हुँ तम्हां का सबर्गे गला खोज़ूं, तै तम्हां किहअ करै करनअ बिशबास?
\v 13 सबर्गै नीं कोहै उखळअ, पर सहई सका उखळी ज़ुण सबर्गा का होथअ, मतलब ज़ुण माह्णूंओ शोहरू ज़ुण सबर्गै आसा।
\v 14 ज़िहअ मूसा नबी जंगलै सांप उछ़टै दी च़कअ, ठीक तिहअई मांह्णूओ शोहरू बी आसा उछ़टै दी च़कणअ ज़रूरी।
\v 15 ताकि ज़ुण बी बिशबास करे तेऊ भेटणीं कधी ना खतम हणै आळी ज़िंदगी (अनंत ज़िऊण)।
\v 16 किल्हैकि परमेश्बरै किय संसारा संघै ईहअ प्रेम कि आपणअ एकलौतअ शोहरू बी दैनअ, ताकि ज़ुण बी तेऊ दी बिशबास करे, सह नीं लोळी बरैबाद हुअ, पर (अनंत ज़िउण) कधी ना खतम हणैं आळी ज़िंदगी लोळी तेऊ भेटी।
\v 17 परमेश्बरै निं आपणअ शोहरू संसारा लै सज़ा दैंदअ भेज़ी, पर सह भेज़अ एते तैणीं कि संसारा तेऊ करै मोक्ष भेटे।
\v 18 ज़ुण तेऊ परैंदै बिशबास करा, तेऊ नीं सज़ा भेटणीं, पर ज़ुण तेऊ दी बिशबास नांई करा, तेउ दी गअ दोष ईहअ करै लागी कि तेऊ नि परमेश्बरे एकलौतै शोहरू दी बिशबास किय।
\v 19 सज़ा दैणेंओ कारण आसा ईहअ कि प्रैशअ आअ संसारा दी और मांह्णू की प्रैशै छ़ाडी न्हैरै संघै ज़ादी झ़ूरी, और तिने तै काम ई बूरै।
\v 20 किल्हैकी ज़ुण बूरअ करा, सह डाहा प्रैशै संघै दुशमणी, और ज़ुण प्रैशै नेळ नांईं एच्छा, ईहअ निं हआ कि तेऊए कामो दोष लागणअ तेऊ परैंदै।
\v 21 पर ज़ुण सच्च़ाई दी च़ला, सह एच्छा प्रैशै नेळ, ताकि तेऊए काम प्रगट हई सके कि तिंयां आसा परमेश्बरे मरज़ी दी कियै दै।
\v 22 एता बाद प्रभू यीशू और तेऊए च़ेलै आऐ यहूदिआ देशै; और सह लागअ तिना संघै बपतिस्मैं दैंदअ।
\v 23 यहुन्ना बपतिस्मैं दैणैं आळअ बी शालेमा नेळ एनोन नांऊऐं ज़ैगा दी दैआ त बपतिस्मअ, किल्हैकि तिधी थिय खासअ पाणीं और लोग ल्आ तै तिधी एच्छी करै बपतिस्मअ।
\v 24 तेभै तैणीं निं यहून्ना जेहलखानै दी पाई थिय।
\v 25 तिधी हुअ यहुन्ने च़ेलै शुधीकरणा पिछ़ू यहूदी लोगा संघै बाद-बिबाद।
\v 26 तिनै यहून्ना सेटा एछी करै पुछ़अ, “हे गुरू, ज़ुण आदमीं जरदण नदी पार ताह संघै थिय, ज़सरी तंऐ एही गुआही दैनी कि भाळा, अह दैआ बपतिस्मअ और सोभ एछा एऊ सेटा लै।"
\v 27 यहून्ना तिना लै उत्तर दैनअ, “ज़ेभै तैणीं मांह्णू लै सबर्गा का नाईं दैए, ‘तेभै तैणीं नीं तेऊ किछ़ै भेटी सकदअ।'
\v 28 तम्हैं ता आपै आसा मेरै गुआह कि हूँ नि मसीह आथी, पर हूँ आसा तेऊ आजू भेज़अ द।”
\v 29 ज़सरी लाळी आसा, सह आसा लाळअ, पर ज़ुण तेऊ लाळेओ साथी तेऊ संघै खळअ आसा, सह शुणां तेऊए और तेऊए गला शुणीं हआ खुश; ऐबै हुई मेरी बी अह खुशी पूरी।
\v 30 अह आसा ज़रूरी कि सह लोळी बढअ और हूँ लोळी घटअ॥
\v 31 ज़ुण उपरा का एछा सह आसा सोभी का उत्तम, ज़ुण धरती का एछा, सह आसा धरतीओ; और सह बोला धरतीए गला। ज़ुण सबर्गा का एछा, सह आसा सोभी का परैंदै।
\v 32 सह दैआ तेतेई गुआही, ज़ुण बी तेऊ भाळअ और शुणअ, पर कोई बी तेउए गुआही नीं मंदअ।
\v 33 पर ज़ूणीं तेऊए गुआही मनीं, सह ला एसा गला दी मोहर कि परमेश्बर आसा सच्च़अ।
\v 34 किल्हैकि ज़ुण परमेश्बरै आसा भेज़अ द, सह खोज़ा परमेश्बरे गला; किल्हैकि सह निं आत्मां नापी-नापीकरै दैंदअ।
\v 35 बापू करा शोहरू संघै प्रेम और तेऊ आसा सोभै गला तेऊए हाथै दैनीं दी।36 ज़ुण परमेश्बरे शोहरू दी बिशबास करे, तेऊ भेटणअ अनंत (सदाकालो) ज़िऊण; पर ज़ुण शोहरू नाईं मंदअ, सह निं तेऊ ज़िऊणा भाळी सकदअ, पर तेऊ परैंदै रहा परमेश्बरो क्रोध।
\c 4
\v 1 ज़ाऊ प्रभू यीशू मसीह ज़ाणअ कि फरिसी शुणीं ईंयां गला कि यीशू बणाआं यहून्ना का बी ज़ादै च़ेलै; और तिना लै बपतिस्मअ बी दैआ,
\v 2 (यीशू मसीहे च़ेलै दैआ तै बपतिस्मअ, आपू नीं सह बपतिस्मअ दैंदअ त)।
\v 3 तैबै प्रभू नाठअ यहूदिआ छ़ाड़ी गलील देशा लै।
\v 4 तेऊ थिय सामरिआ नगरी बाती नाशणअ ज़रूरी।
\v 5 ईहअ करै सह सुखार नांऊंए सामरीए एकी नगरी पुजअ, अह गरांअ आसा तेसा ज़ैगा ज़ुण याकुबै आपणै शोहरू युसुफा लै दैनी थी।
\v 6 याकुबो कुंअ बी आसा त तिधी; प्रभू यीशू लाम्मै सफरा का थकी करै पुजअ संघा तेऊ कुऐ सेटा बेठअ तिधी, ईंयां गला हुई धैळीए छ़ऊए घांटै।
\v 7 तेतरी आई एक सामरी बेटळी तेऊ कुऐ दी पाणीं भरदी, प्रभू यीशू तेसा लै बोलअ कि मुल्है बी पणैंऊ पाणीं।
\v 8 प्रभू यीशुए च़ेलै तै तेसा नगरी नाठै दै खाणा लै रोटी लंदै।
\v 9 सामरी बेटळी प्रभू यीशू लै बोलअ, “तूह यहूदी (ऊँची ज़ातिओ) हई करै बी मूँह सामरी (होछ़ी ज़ातिए) बेटळी का पाणीं किल्है मांगा? ( किल्हैकि यहूदी डाहा तै सामरी संघै बड़ी भारी छ़ूँआं-छ़ूत )।
\v 10 प्रभू यीशु तेसा लै उत्तर दैनअ, “ज़ै तूह परमेश्बरे बरदाना ज़ाणदी, और ईहअ बी ज़ाणदी कि अह ज़ुण बोला कि 'मुखा पणैंऊ', तै मांगदी तूह तेऊ का, और सह पणैंऊदअ ताखा ज़िऊंणेओ पाणीं।"
\v 11 तेसा बेटळी बोलअ, “हे प्रभू ताखा पाणीं भरना लै ता किछ़ै निं आथी, और कुंअ आसा डुघअ; तै ताखा ज़िउणेंओ पाणीं किधा का आअ?”
\v 12 तूह कै म्हारै दाद बाबा याकूबा का बडअ आसा, ज़ुणीं हाम्हां लै अह कुंअ दैनअ, संघा एऊई कुंऐ का आपू बी झुटअ, आपणै शोहरू का बी पणैंऊअ और आपणैं डागै-धणा का बी पणैंऊअ।
\v 13 प्रभू यीशू तेसा लै उत्तर दैनअ, “ज़ुण एऊ पाणी झुटे, तेउ एछणीं भी चिशै,
\v 14 पर ज़ुण तेऊ पाणीं झुटे, ज़ुण मूँह दैणअ, तेऊ नीं अनंतकाल तैणीं चिशै एछणीं। होर ता होर, ज़ुण पाणीं मूँह तेऊ लै दैणअ, तेते निखळणीं तेऊ दी एही सोबळ, सह रहणीं अनंतकाल तैणीं बगदी लागी।”
\v 15 तेसा बेटळी प्रभू यीशू लै बोलअ, “हे प्रभू तेऊ पाणीं दै मुल्है बी, मूँह नि लोळी कधी चिशै आई, नाईं लोळी मूँह पाणी भरना लै एतरअ दूर पळअ एछणअ।
\v 16 प्रभू यीशू तेसा लै बोलअ, “नाश आपणैं लाळै आण शादी।”
\v 17 तैबै तेसा बेटळी बोलअ कि “मेरअ नीं लाळअ आथी।” ईहअ शुणीं प्रभू यीशू बोलअ कि “तंए बोलअ सच्च़ी कि तेरअ नीं लाळअ आथी।
\v 18 किल्हैकि तंए हेरै पांज़ घर बसी, ज़हा संघै तूह आझ़काला रहा, सबी नीं तेरअ लाळअ आथी; अह बोली तंए सच्च़ी गल।”
\v 19 बेटळी बोलअ, “हे प्रभू मुखा ज़ाणिंआ ईहअ कि तूह आसा भबिष्याबाणीं करनै आळअ।
\v 20 म्हारै बाब-दादै की एसा धारा दी परमेश्बरे पुज़ा- गाज़ा; और तूह बोला ईहअ कि परमेशबरे भज़न करनें ज़ैगा आसा येरूशलेमै?”
\v 21 प्रभू यीशू तेसा लै बोलअ, “हे नारी, मेरी गलो बिशबास कर कि ईहअ बगत एछणअ, नां ता तम्हां एसा धारा दी परमेशबरो भज़न करनअ, नां येरूशलेमैं।
\v 22 तम्हैं करा तेउओ भज़न ज़सा नांई ज़ाणदै, और हाम्हैं करा तेउओ भज़न ज़सा हाम्हैं ज़ाणा; किल्हैकि मोक्ष आसा यहूदी का ई।
\v 23 आजू एछणअ ईहअ बगत, बल्कि आझ़काला बी आसा, सच्च़ै भगता करनअ परमेश्बरो भज़न आत्मां और सच्च़ाई करै, परमेश्वर लोळा आपू लै ईहैई भज़न करनै आळै।
\v 24 परमेश्बर आसा आत्मां, और ज़रूरी आसा कि तेऊए भज़न करनै आळै लोळी आत्मां और सच्च़ाई दी भज़न किय।”
\v 25 तेसा बेटळी प्रभू लै बोलअ, “हूँ ज़ाणा कि मसीह ज़ुण माहा मरध आसा सह आसा एछणैं आळअ, ज़ेभै सह एछणअ, तेभै खोज़णीं तेऊ हाम्हां का सोभै गला।”
\v 26 प्रभू यीशू तेसा लै बोलअ, “हूँ ज़ुण ताह संघै गला करदअ आसा लागअ द हूँ आसा सहैई।”
\v 27 तेतरी गऐ प्रभूए च़ेलै बी पुजी, तिंयां हुऐ रहैन कि सह आसा लागअ द तेसा बेटळी संघै गला करदअ, पर तिनैं निं ईहय पुछ़अ कि तूह किज़ै च़ाहा और एसा संघै किल्है आसा लागअ द गला करदअ।
\v 28 तेसा बेटळी आपणअ घळअ छ़ाडअ तिधी और आपू नाठी सोभी लोगा का खोज़दी नगरी लै,
\v 29 एछा, एकी मांह्णू भाळा, ज़ुणीं सोभ गला खोज़ी ज़ुण मंए आपणीं ज़िंदगी दी की, हेरा, अह मसीह किन्नी आसा?
\v 30 ईह्अ शुणीं आऐ नगरी का बड़ै भारी लोग प्रभू सेटा लै।
\v 31 तेतरी प्रभूए च़ेलै बोलअ, “हे प्रभू, रोटी लअ खाई।”
\v 32 पर प्रभू तिना लै बोलअ, “मुखा आसा खाणा लै एही रोटी ज़सा तम्हां का थोग निं आथी।”
\v 33 च़ेलै लागै आपू बिच़ै गला करदै कि, “एऊ लै रोटी कै कुणीं आणी हेरी?”
\v 34 प्रभू तिना लै बोलअ, “मेरी रोटी आसा ईंयां कि आपणै भेज़णे आळेए साबै च़लूं, और तेऊओ काम पूरअ करूं।”
\v 35 “तम्हैं कै ज़ाणदै निं आथी कि फसल कटाई लै आसा मैची च़ार भिनैं बाकी?
\v 36 लऊँणै आळै भेटा मज़दूरी, और अनंत ज़िऊँणा लै डाहा फळ कठा करी; ताकि बऊणैं और काटणैं आळै दुही लै नंद होए।”
\v 37 “एता लै आसा अह कहाबत कि बऊणै आळअ आसा होर और काटणै आळअ आसा होर।”
\v 38 “मंऐ भेज़ै तम्हैं तेऊ खेचा लंऊँदै ज़ेथ थारी कोई मेन्थ निं आथी लागी दी, सह आसा होरी की दी और तम्हैं आसा हुऐ दै तेसा मेन्था का फसले हेसैदार।”
\v 39 नगरीए कई सामरी लोगै किय तेसा बेटळी खोज़ी दी गला परैंदै बिशबास, ज़ुणीं अह गुआही दैनीं ती कि एऊ खोज़ी तिंयां सोभ गला ज़ुण मंऐ आपंणी ज़िंदगी की दी आसा।
\v 40 तिंनै सामरी प्रभू यीशू मसीह सेटा एछी करै अरज़ की कि हाम्हां सेटा दै रहणैं;  प्रभू यीशू रहअ तेखअ दुई धैळै तैणीं तिधी।
\v 41 प्रभूए बच़ना शुणीं किय होरी बी कई लोगै बिशबास।
\v 42 तेसा बेटळी लै तिनैं बोलअ, “हाम्हैं नी सीधअ तेरै बोळणैं करै बिशबास किय, पर हाम्हैं हेरअ आपै शुणीं और आपै भाळी कि अहैई आसा सच्च़ी एसा दुनिंयां बच़ाउणैं आळअ।
\v 43 दुई धैळै बाद नाठअ सह तिधा का गलील देशा लै।
\v 44 किल्हैकि प्रभू यीशू त आपै बोलअ द कि एक भबिशयाबगते नीं आपणैं घरै ईज़त हन्दी।
\v 45 ज़ाऊं प्रभू गलील पुजअ, ता गलीली आऐ बड़ी खुशी-खुशी मिलदै; किल्हैकि ज़ेतरै काम तेऊ येरूशलेमे जाचा दी किऐ तै, तिंयां काम भाळै तै तिनै बी, किल्हैकि तिंयां बी तै येरूशलेम जाचा लै आऐ दै।
\v 46 प्रभू आअ भी तेखअ गलीले काना लै ज़िधी तेऊ पणींओ दाखरस बणांअ त तिधी आअ एक राज़ेओ अफसर, तेऊओ शोहरू त कफरनूंमै गराऊंए बमार हुअ द।
\v 47 सबी ईना गला शुंणी कि प्रभू आसा आअ द यहूदिआ का गलीला लै, तेउ शाददअ आअ कि मूँह संघै च़ाल और मेरै शोहरू कर बमारी का ठीक; किल्हैकि तेउओ शोहरू त मरनेए तैरी दी।
\v 48 प्रभू तेऊ लै बोलअ, “ज़ेभै तैणीं तम्हैं च़िन्ह और बड़ै-बड़ै च़मतकार नांई भाळे, तभै तैणीं निं तम्हां कधि बिशबास करनअ।”
\v 49 राज़े अफसरै बोलअ, “हे प्रभू, मेरै शोहरू मरनै का पैहलै च़ाल तूह मूँह संघै।”
\v 50 प्रभू बोलअ, “नाश, तेरअ शोहरू आसा ज़िऊंदअ।” सह प्रभूए गला दी बिशबास करी करै नाठअ घरा लै।
\v 51 सह आधी बाता पुजअ ई थिअ कि तेऊए नोकर पुजै तेउ सेटा और तिनैं अह खबर पजैळी कि तेरअ शोहरू आसा ज़िऊंदअ।
\v 52 तेऊ तिना का पुछ़अ कि कसा घळी हुअ सह रांबळअ? तिनै बोलअ कि हिज़ सातुऐ घांटै उतरअ तेउओ ज़अर।
\v 53 तैबै तेऊ हेरअ समझ़ी कि अह हुअ तेसाई घळी, ज़ेसा घळी प्रभू तेऊ लै बोलअ कि तेरअ शोहरू आसा ज़िऊंदअ, और तेऊए सारै घरानै किय प्रभू दी बिशबास।54 अह थिय प्रभू यीशुओ दुजअ‍ च़मतकार ज़ुण तेऊ यहूदिआ का एछी करै गलील पुजी किय।
\c 5
\v 1 ईना गला बाद हुअ यहूदीओ एक पर्ब और प्रभू यीशू नाठअ यरूश्लेमा लै।
\v 2 येरुश्लेमैं आसा भेड़ परऊल़ी सेटा एक कुंड (सअर), तेता लै बोला इबरानीं बोली दी 'बेतसैदा' तेते आसा पांज़ कोफरी बणीं दी।
\v 3 एता फेर रहा तै कई आंधै, लैंगलै, शुकै दै आंगा आळै (पाणीं खदमांऊदै न्हैळै) लाम्मैं पळी।
\v 4 तिधी होथा त साईती दी परमेश्बरो स्बर्गदूत सरा भितरी पाणीं खदमांऊदअ; ज़ेबै पाणीं खदमांईआ, तेभै ज़ुण सोभी का पैहलै पाणीं दी पेशे, सह हआ त बमारी का ठीक; च़ाऐ सह कोई बी बमारी होए।
\v 5 तिधी थिय एक मांह्णू ज़ुण ठती साला ओर्ही त तिधी बमार पळअ द।
\v 6 प्रभू भाळअ सह तिधी और तेऊ का गअ थोग लागी कि अह आसा खासी साला ओर्ही एसा जुनी दी पळअ द, तेऊका पुछ़अ, “ कै तूह ठीक हणअ च़ाहा?”
\v 7 तैबै तेऊ बमारै बोलअ, “हे प्रभू,  मूखा निं कोहै आदमीं आथी, ज़ुण मूँह च़की करै पाणीं दी पाई सका, ज़ेभै पाणीं खदमांईआ, ज़ेभै तैणीं घिसरदी-घिसरदी हूँ पुजा, तेता का पैहलै जा कुण होर सरै पेशी और हूँ हआ भाळअ?
\v 8 प्रभू तेऊ लै बोलअ, “उझ़ू, और आपणैं ईना खिंथळै गोदळै च़की लाग हांडदअ।"
\v 9 सह आदमीं उझ़ुअ नढैउऐ खळअ और सह लागअ हांडदअ फिरदअ।
\v 10 सह थी सबते धैळी (एसा धैळी नीं यहूदी परमेशबरे आराधणा का सुआई होर किछ़ काम करदै तै)। तैहीता यहूदी, ज़ुण बमारी का ठीक हुअ त, तेऊ लै बोलअ कि आझ़ आसा सबते धैळी और तेरै ईंयां खिंथळै गोदळै च़कणैं नी ठीक आथी।
\v 11 तेऊ तिना लै उतर दैनअ, “ज़ुणी हूँ ठीक किअ, तेऊ बोलअ मुल्है ईहअ कि आपणैं खिंथळै-गोदळै च़क और हांडदअ लाग।"
\v 12 तिनै तेऊ का पुछ़अ, “सह कुण आसा ज़ुणीं ताल्है ईहअ बोलअ कि खिंथळै-गोदळै च़की लाग हांडदअ?”
\v 13 पर ज़ुण सह बमारी का ठीक हुअ त, तेऊ का निं थोगै थिय कि सह कुंण आसा, तिधी थियै खासै लोग और प्रभू गअ त तिधा का नाशी।
\v 14 एता बाद भेटअ प्रभू यीशू सह मांदरै,  तैबै प्रभू तेऊ लै बोलअ, “भाळ तूह आसा गअ द एबै बमारी का ठीक हई,  हेरे, एबै नी भीई पाप करी, ईहअ निं हआ कि ताह परैंदै पळा होर बी बडी बमारी।”
\v 15 तैबै तेऊ तिधा का नाशी करै सोभी यहूदी का खोज़अ कि ज़ुणीं हूँ बमारी का ठीक किय, सह आसा यीशू मसीह।
\v 16 एते बज़हा लागै यहूदी यीशू तंग करदै, किल्हैकि सह करा त ईना ईहै कामा सबते धैळी।
\v 17 एसा गला परैंदै प्रभू यीशू तिना लै बोलअ, “ मेरअ बाब करा मैची तैणीं काम और हूँबी करा।”
\v 18 ईहअ करै यहूदी प्रभू यीशू मारने सकीमा करदै कि सह एकी बाखा ता सबते धैळीओ बधान चोळा, और दुजी बाखा बोला ईहअ कि परमेश्बर आसा एऊओ बाब, और आपणै आप समझ़ा परमेश्बरा बराबर।
\v 19 एसा गला शुंणी प्रभू यीशू तिना लै बोलअ, “हूँ खोज़ा तम्हां का सच्च़ी, कि शोहरू निं आपणै आप कि्छ़ै करी सकदअ, पर सह भाळा आपणैं बापू करदै, ज़ुण-ज़ुण काम तेउओ बाब करा, शोहरू बी करा तिना तेसाई रिती।”
\v 20 “किल्हैकि बाब डाहा आपणै शोहरू संघै झ़ूरी और ज़ुण काम सह आपू करा, तिना रहैउआ सह शोहरू का बी; और तेउ रहैऊणै ईना का बी बड़ै काम ताकि तम्हां अचंभअ होए।”
\v 21 “ज़िहअ बाब मूंऐ दै च़का और ज़िऊंदै करा, तिहअई‍ शोहरू बी ज़सा च़ाहा, तिना करा ज़िऊंदै।”
\v 22 “बाब निं कोहीओ भलअ बुरअ भाळदअ, पर सोभीए भलै बुरै भाळणेंओ काम आसा हेरअ द शोहरू का सबाळी।
\v 23 एते तैणीं कि ज़िहअ सोभ लोग बापूओ आदर मान करा, तिहअई‍ शोहरूओ बी करे, ज़ुण शोहरुओ आदरमान नांई करदअ, सह नीं बाबो बी ज़ुणी सह भेज़अ द आसा, तेउओ आदरमान करदअ।”
\v 24 “हूँ बोला तम्हां लै सच्च़ी-सच्च़ी कि ज़ुण मेरअ बच़न शुणीं करै मेरै भेज़णैं आळै दी बिशबास करा, अनंत ज़िऊण आसा तेऊओ, और तेऊ लै नीं सज़ा हणीं, पर सह मुकअ मौता पार करी करै ज़िऊणा लै नाशी।”
\v 25 “हूँ खोज़ा तम्हां का सच्च़ी-सच्च़ी कि ईहय बगत आसा एभै, और ईहअ ही हणअ कि मुंए दै शुळणअ परमेश्बरो शबद, और‍ शुणीं करै हणै तिंयां ज़िऊंदै।”
\v 26 “ज़ेऊ सबै बापू आपू दी ज़िदगी डाहा, तेऊई साबै आसा तेऊ आपणै शोहरू लै बी आपू दी ज़िदगी डाहणेओ हक (अधीकार) दैनअ द।
\v 27 ईधी तैणी कि तेऊ लै आसा न्याय करनेओ (भलै बूरै भाळणैओ) बी अधिकार दैनअ द।”
\v 28 “एसा गला शुणीं तम्हैं रहैन नि हआ, मैची एछणअ ईहअ बगत बी, ज़ेतरै घोरी दाबै दै आसा, तेउओ शबद शुणीं करै निखळणै बागा लै।
\v 29 ज़ुणीं भलाई की दी होए, तिंयां ज़िंदगी ज़िऊणें तैणी जिंऊंदै, और ज़ुणीं बुराई होए की दी, तिंयां हणै नरके सज़ा खाणैंए तैणीं ज़िऊंदै।”
\v 30 “हूँ नि आपणै आप किछ़ करी सकदअ, हूँ ज़िहअ शुणा तिहअई न्याय करा, मेरअ न्याय आसा सच्च़अ तै कि हूँ नि आपणी ईछा च़ाहंदअ पर आपणै भेज़णै आळेए ईछा च़ाहा।”
\v 31 “ज़ै हूँ आपणी गुआही आपै दैऊं, ता मेरी गुआही निं सच्च़ी हणीं,
\v 32 एक होर आसा ज़ुण मेरी गुआही दैआ, सह आसा सच्च़ी।”
\v 33 “तम्हैं बझ़ैळअ यहून्ना पुछ़णै और तेऊ दैनी सच्च़ाईए गुआही।”
\v 34 “पर हूँ नि आपणै बारै माह्णुए गुआही च़ांहदअ; तैबी खोज़ी मंऐ ईंआ गला एते तैणी कि तम्हां लोळी मोक्ष भेटअ।”
\v 35 “सह ज़ुण ज़ळदअ और च़मकदअ दिऊअ थिय; तम्हां लागअ तेऊए प्रैशै दी रहणअ बधिया,
\v 36 पर मुखा आसा एही गुआही ज़ुण यहून्ने गुआही का बी बडी आसा, ज़ुण काम पिता परमेश्बरै पूरा करना लै मुखा सबाळअ द आसा, मतलब ज़ुण काम हूँ करा, तिंआ आसा मेरै गुआह कि पिता परमेश्बरै आसा हूँ भेज़अ द;
\v 37 और पिता परमेश्बरै ज़ुणीं हूँ भेज़अ द आसा, तेऊई दैनी मेरी गुआही; तम्हैं नां ता तेऊओ शबद शुणअ और नां ता तेऊओ रूप आथी भाळअ द,
\v 38 ना तम्हैं तेउए बच़ना मनै च़की डांहदै, किल्हैकि ज़ुण तेऊ भेज़अ द आसा; तेऊ परैंदै नी बिशबास करदै।”
\v 39 “तम्हैं लोळा पबित्र शास्त्रा दी, ईहअ समझ़ी कि अनंत ज़िऊण भेटणअ तम्हां, और अह आसा सहैई ज़ुण मेरी गुआही दैआ।”
\v 40 “पर तैबी बी नि तम्हैं ज़िदगी पाणां लै मूँह सेटा एछणअ‍ च़ाहंदै।”
\v 41 “हूँ नि मांह्णूं का आदरमान च़ांहदअ।”
\v 42 “पर हूँ ज़ाणा तम्हां कि तम्हां दी नि परमेश्बरो प्रेम आथी।”
\v 43 “हूँ आसा आपणै पिता परमेश्बरै नांऊंऐ आअ द, पर तम्हैं नी मूँह मंदै आथी; ज़ै कुण आपणैई नांऊआ करै एछा, सह हेरनअ तम्हां मनी।”
\v 44 “तम्हैं च़ाहा एकी दुजै का आदरमान‍, पर ज़ुण आदरमान पबित्र परमेश्बरा का एछा, तेऊ नि चांहदै, ना कोई गलो बिशबास करदै।”
\v 45 “ईहअ नि समझ़ा कि मूँह लाणअ बापू सह्मनै तम्हां लै कोई दोश; तम्हां परैंदै दोशा लाणैं आळअ आसा सहैई ज़हा परैंदै तम्हैं भरोसअ डाहा।”
\v 46 “किल्हैकि ज़ै तम्हैं मूसा नबीओ शुणदै, तै करनअ त तम्हां मेरअ बी बिशबास, ईहअ करै कि तेऊ आसा मेरै बारै लिखअ द।47 पर ज़ै तम्हैं तेउए लिखी दी गला दी बिशबास नांई करदै, तै मेरी गला दी किहअ करै लाअ तम्हैं बिशबास करी।”
\c 6
\v 1 इना गला हणैं का बाद प्रभू यीशू मसीह गलीले तिबरिआस दरैउआ पार नाठअ;
\v 2 और बड़ै भारी लोग लागै तेऊ पिछ़ू हांडदै; किल्हैकि ज़ुण च़िन्ह च़मतकार सह बमारी आळै लै रहैऊआ त, तिंयां नाशा तै तेता भाळै।
\v 3 तैबै यीशू धारठी परैंदा लै नाठअ और आपणै च़ेलै संघै तिधी बेठअ।
\v 4 और यहूदीओ फसैओ पर्ब थिय नेळ।
\v 5 प्रभू यीशू भाळअ कि तेऊ सेटा लै आसा लागै दै बड़ै भारी लोग एछदै, तैबै प्रभू आपणै च़ेलै फिलिपुसा लै बोलअ कि “हाम्हां एतरै लोगा लै रोटी किधा का आळणी लई?”
\v 6 अह गल बोली ती प्रभू तिना परखणा लै, पर प्रभू ज़ाणा त आपै कि तेऊ कै लागा करनअ।
\v 7 फिलिपुसै प्रभू लै उतर दैनअ कि “दुई शौआ दिनारे (तेऊ देशे ढबै नांअ) रोटी बी ज़ै लई आणें, तिंयां बी नि ईना लोगा लै बांडी करै छ़णीं-छ़णीं एछणी।”
\v 8 च़ेलै बिच़ै शिमोन पतरसे भाई आंदरिआसै बोलअ,
\v 9 “इधी आसा एकी लान्हैं का पांज़ जौए रोटी और दूई माह्छ़ली; पर एतरै लोगा लै तिंयां कै च़ाली ह्ई?”
\v 10 प्रभू यीशू तिना लै बोलअ कि “सोभी लोगा बशैळा घेह्ळी दी।” तेसा ज़ैगा त बेशणा लै बधिया घाह, तैबै तिंयां लोग गिणती दी तै कोई पांज़ हज़ार बेठै।
\v 11 प्रभू रोटी आपणै हाथै ढाकी और धन्यबाद करी करै बेठै दै लोगा लै बांडी और माह्छ़ली बी ज़ेतरी तिंयां च़ाहा तै बांडी।
\v 12 ज़ाऊं लोग खाई करै रज़ै, ता आपणै च़ेलै लै बोलअ प्रभू ईहअ कि “बच़ी दी रोटी करा कठा, ढेका नीं शोटी।”
\v 13 च़ेलै ज़ाऊं रोटी कठा की, तिना पांज़ा रोटी का; ज़ुण खाणै आळै का बच़ी, तेते भरूऐ बाराह च़ठै।
\v 14 तैबै ज़ुण अह रहैन करनै आळअ काम प्रभू किय, एता भाळी लोगै बोलअ ईहअ कि “ज़ुण भविष्य खोज़णैं आळअ संसारा दी एछणै आळअ थिय, सह आसा पाकै दी अहैई।”
\v 15 ज़ाऊं यीशू का पतअ च़लअ कि लोग च़ाहा तेऊ राज़ै बणाणेंए तैणी ढाकणअ, ता सह नाठअ एकै ज़ह्णअ ज़ोता लै।
\v 16 ज़ाऊं साह्न पळी ता तेऊए च़ेलै नाठै दरैऊए कनारै,
\v 17 और किश्ती परैंदै बेशी करै लागै दरैउआ पार कफरनहूमा लै नाशदै, तैबै गअ त पठी न्हैरअ ह्ई और प्रभू नीं त तिना सेटा पुजअ आथी।
\v 18 दरैऊए आअ आंधी तूफान और दरैउआ का लागी बड़ी-बड़ी छ़ाली उझ़दी।
\v 19 ज़ाऊं तिंयां किश्ती खळोऊंदी च़ार पांज़ मील दरैऊआ बिच़ै पुजै, तिना का धेछुअ प्रभू यीशू मसीह दरैउआ बिच़ै पाणीं परैंदै हांडदअ और किश्ती बाखा लै एछदअ, ता तिंयां डरै।
\v 20 पर प्रभू यीशू तिना लै बोलअ कि “हूँ आसा; डरा नी आथी।”
\v 21 तैबै तिंयां तेऊ किश्ती दी बशैळणा लै हुऐ त्यार और नढैऊऐ पुजी किश्ती तेसा ज़ैगा ज़िधा लै तिंयां च़ालै तै।
\v 22 दुजै धैळै तिंयां लोग ज़ुण दरैउआ पार थियै, तिने एकी किश्ती छ़ाड़ी निं तिधी होर कोई किश्ती थी और तेसा किश्ती दी नाठै प्रभूए च़ेलै और प्रभू निं तेथ नाठअ;
\v 23 (तैबी होछ़ी-होछ़ी किश्ती तिबरिआसा का तिधा लै आई, ज़िधी तिनै धन्याबाद करनै का बाद रोटी खाई ती।)
\v 24 तैबै तिनै हज़ारों लोगै हेरअ कि ना ता ईधी यीशू आथी; न ता तेऊए च़ेलै, ता तिंयां बी होछ़ी-होछ़ी किश्ती दी बेशी करै प्रभू यीशू लोळै कफरनहूम पुजै।
\v 25 और दरेऊआ पार पुजी करै तिनै प्रभू यीशू का पुछ़अ कि हे प्रभू, "तूह ईधा लै केभै आअ?”
\v 26 प्रभू यीशू तिना लै उतर दैनअ, “हूँ खोज़ा तम्हां लै सच्च़ी-सच्च़ी कि तम्हैं निं मूँह च़िन्ह च़मतकारा हेरनै तैणीं लोळदै पर तम्हैं लोळा मूँह रोटी खाई आपणै पेटा रज़ैऊणें तैणी।”
\v 27 “नाश हणैं आळी रोटी लै नि मैन्थ करा, पर तेसा रोटी लै करा मैन्थ ज़ुण अनंत ज़िउणा तैणी रहा, ज़ुण माह्णुए शोहरू तम्हां लै दैणीं; किल्हैकि पिता परमेश्बरै आसा तेऊ दी ई मोहर लाई दी।”
\v 28 तिनै प्रभू का पुछ़अ, “परमेश्बरे कामा करना लै हाम्हां कै लागणअ करनअ?”
\v 29 प्रभू तिना लै बोलअ, “परमेश्बरो काम आसा अह कि ज़ुण तेउ भेज़अ द आसा, तेऊ दी करा भरोसअ।”
\v 30 तैबै तिनै प्रभू लै बोलअ, “तूह कुण ज़िहअ च़िन्ह रहैऊआ कि हाम्हैं तेता भाळी ताह परैंदै भरोसअ करी सके, और कुण ज़िहअ काम रहैउआ?”
\v 31 “म्हारै बाब दादै ज़ंगलै मन्नअ (परमेश्बरै शोटी ती सरगा का खाणा लै रोटी),शास्त्रा दी आसा लिखअ द कि परमेश्बरै दैनी तिना लै सबर्गा का रोटी।”
\v 32 प्रभू यीशू तिनालै बोलअ, “हूँ खोज़ा तम्हां का सच्च़ी-सच्च़ी कि मूसा निं तम्हां लै सबर्गा का रोटी दैनीं, पर मेरअ पिता परमेश्बर दैआ तम्हां लै सबर्गा का रोटी।”
\v 33 “किल्हैकि परमेश्बरे रोटी आसा सहई ज़ुण सवर्गा होथी करै संसारा लै ज़िंदगी दान दैआ।”
\v 34 तैबै तिनै प्रभू लै बोलअ, ‘हे प्रभू, ऐहा रोटी कर हाम्हां लै धैळ दैई।’
\v 35 प्रभू यीशू तिना लै बोलअ, “हूँ आसा ज़िंदगी दैणै आळी रोटी, ज़ुण मूँह सेटा एछे; सह निं कधि भुखअ रहणअ, और ज़ुण मूँह परैंदै भरोसअ करे, सह नि कधी नचिशअ रहणअ,”
\v 36 पर हूँ बोला तम्हां लै कि ‘तम्हैं हेरअ हूँ भाळी बी, पर तज़ी बी नि तम्हैं बिशबास करदै।’
\v 37 “ज़सा पिता परमेश्बर मुल्है दैए, सह एछणअ मूँह सेटा लै, तेऊ निं हूँ कधी बागै काढदअ।”
\v 38 ‘किल्हैकि हूँ निं आपणी इच्छा पूरी करदअ, पर तेऊए ईच्छा पूरी करदअ आसा आअ द धरती दी ज़ुणीं हुँ भेज़अ द आसा।’
\v 39 “मेरै भेज़णैं आळैए ईच्छा आसा एही कि ज़ुण बी तेऊ मुल्है दैनअ द आसा तेता का निं मेरै लोळी कोहै शोठुअ, पर तेऊ अंतीए धैळी भी ज़िऊंदअ करी सकूं।”
\v 40 “और मेरै भेज़णैं आळैए ईच्छा आसा एही कि ज़ुण शोहरू भाळे, और तेऊ दी भरोसअ करे, तेऊ लोळी भेटअ अनंत ज़िऊण; और मूँह करनअ सह परळए आखरी धैळी भी ज़िऊंदअ।”
\v 41 ईना गला शुणीं लागै यहूदी खाखा दी बड़बड़ करदै, किल्हैकि तेऊ बोलअ त ईहअ कि “ज़ुण रोटी सबर्गा का उतरी सह आसा हूँ।”
\v 42 और तिंयां लागै बोलदै कि “अह यूसुफो शोहरू यीशू नीं आथी? एऊए आमां बापू कै हाम्हैं ज़ाणदै निं आथी? तै किल्है बोला अह ईहअ कि हूँ आसा सबर्गा का उतरअ द।”
\v 43 प्रभू यीशू बोलअ तिना लै ईहअ कि, “आपू बिच़ै निं लागा बड़बड़ करदै।”
\v 44 “मूँह सेटा तांऊं तैणीं कोहै एछी सकदअ, ज़ाऊं तैणी पिता परमेश्बर, ज़ुणीं हूँ भेज़अ द आसा, खींची नाईं आणे; और मूँह करनअ सह अंतीए धैळी भी ज़िऊंदअ।”
\v 45 “भबिष्याबाणी करनै आळै आसा ईहअ लिखअ द कि, तिंयां सोभ हणैं परमात्मां सखाउऐ दै, ज़ुणीं पिता परमेश्बरा का सिखअ द और शुणअ द आसा सह एछा मूँह सेटा लै।”
\v 46 “ईहअ नि आथी कि हर कोई आसा पिता परमेश्बर भाळअ द, पर पिता परमेश्वर आसा तेऊई भाळअ द ज़ुण पिता परमेश्बरे तरफा का आसा।”
\v 47 “हूँ खोज़ा तम्हां का सच्च़ी-सच्च़ी कि ज़ुण बिशबास करा, अनंत ज़िउण आसा तेऊओ ई।”
\v 48 “ज़िंदगीए रोटी आसा हूँ।”
\v 49 थारे बाब दादै खाअ ज़ंगलै ‘मन्नअ’ और तिंयां मूंऐ।
\v 50 अह आसा सह रोटी ज़ुण सबर्गा का उतरी दी आसा, ताकि माह्णूं तेता का खाई करै नां मरे।
\v 51 “ज़िदगी दैणै आळी रोटी ज़ुण सबर्गा का उतरी दी आसा, सह आसा हूँ।” “और ज़ुण बी एसा रोटी का खाए, सह रहणअ हमेशा ज़िऊंदअ और ज़ुण रोटी मूँह संसारे ज़िंदगी लै दैणीं, सह हणअ मेरअ मास।”
\v 52 एसा गला शुणी यहूदी पळअ आपू बिच़ै झ़गळअ कि अह आदमी किल्है सका हाम्हां लै आपणअ मास खाणां लै दैई?
\v 53 प्रभू यीशू तिना लै बोलअ, “हूँ खोज़ा तम्हां का सच्च़ी-सच्च़ी कि ज़ेभै तैणीं तम्हैं मांह्णूए शोहरूओ मास नां खाऐ और तेऊओ लोहू न झूटे, तेभै तैणी निं ज़िंदगी आथी।"
\v 54 ज़ुण मेरअ मास खा और लोहू झुटा, अनंत ज़िऊण आसा तेऊओ, और अंत धैळै करनअ मूँह सह ज़िऊंदअ।
\v 55 किल्हैकि मेरअ मास आसा खाणें च़ीज़ और मेरअ लोहू आसा झूटणें च़ीज़।”
\v 56 ज़ुण मेरअ मास खा और मेरअ लोहू झुटा, सह रहा मूँह संघै बणीं और हूँ रहा तेऊदी।
\v 57 “ज़िहअ ज़िऊंदै पिता परमेश्बरै हूँ भेज़अ द आसा, और तेऊए कारण आसा हूँ ज़िऊंदअ, तिहअई तेऊ हूँ खाणअ और सह रहणअ मेरै कारण ज़िऊंदअ।”
\v 58 “ज़ुण रोटी सबर्गा का उतरी दी आसा, सह निं बाब दादै खाअ द मन्नअ आथी कि खाई करै मूंऐं, ज़ुण एसा रोटी खाए सह रहणअ हमेशा ज़िऊंदअ।”
\v 59 ईंयां गला बोली प्रभू यीशू मसीह कफरनूमैं एकी आराधना करने ज़ैगा दी लोगा लै उपदेश दैंदी बारी।
\v 60 तैहीता तेऊए च़ेलै बिच़ै कई ज़ह्णै ईहअ शुणीं करै बोलअ कि “अह गल निं मनणै जोगी आथी, एसा गला कुण सका शुणीं?”
\v 61 प्रभू यीशू हेरअ ज़ाणीं कि मेरै च़ेलै आसा लागै दै एसा गला पिछ़ू आपू बिच़ै बड़बड़ करदै, तैबै तेऊ तिना का पुछ़अ, “तम्हां कै एसा गला करै ठोह्ळ लागी?”
\v 62 “ज़ै तम्हैं मांह्णूए शोहरू, ज़िधी सह पैहलै थिय, तिधा लै उझै नाशदअ भाळे, तै किज़ै हणअ?”
\v 63 “आत्मां आसा ज़िंदगी दैणैं आळी, शरीरा करै निं कोई लाभ, ज़ुण गला मंऐ तम्हां का बोली तींयां आसा आत्मां और ज़िंदगी बी।”
\v 64 “पर तम्हां बिच़ै आसा कई ईहै ज़ुण भरोसअ निं करदै।” प्रभू यीशू का थिय पैहलै ई पतअ कि कुंण-कुंण बिशबास नाईं करदै और कसा दैणअ तेऊलै धोखअ।
\v 65 तेऊ तिना लै बोलअ, “तैहीता हूँ तम्हां लै बोला कि ज़ेभै तैणीं कसा पिता परमेश्बरा का बरदान नांई भेटे, तेभै तैणीं निं सह मूँह सेटा एछी सकदअ।”
\v 66 एता बाद तेऊए कई च़ेलै फिरै पिछ़ू और तेता बाद निं तींयां तेऊ संघा नाठै।
\v 67 तैबै प्रभू यीशू आपणै बाराह च़ेलै लै बोलअ, “तम्हैं बी कै नाशणअ च़ाहा?”
\v 68 तैबै शिमोन पतरसै प्रभू लै उतर दैनअ, “हे प्रभू, हाम्हैं कसा सेटा लै च़ालै नाशी? अनंत ज़िऊणें गला आसा ताह सेटा ई।”
\v 69 “हाम्हैं आसा बिशबास किय द और हाम्हैं ईहअ बी आसा हेरअ द ज़ाणीं कि पबित्र परमेश्बरो पबित्र मसीह आसा तूहैई।”
\v 70 प्रभू तिना लै उतर दैनअ, “कै मंऐ तम्हैं बाराह कै बाराह नि आथी छांटै दै? तैबी तम्हां बिच़ै आसा एक ज़ह्णअ शैतान।”71 अह गल बोली तेऊ शमोन इसकरोतिए शोहरू यहूदा लै, किल्हैकि अहैई थिय तिना बाराह च़ेलै बिच़ै धोखै दैणैं आळअ।
\c 7
\v 1 इना गला हणैं का बाद प्रभू यीशू रहअ गलील ई घुंमदअ लागी, यहूदी च़ाहा तै प्रभू यीशू मारनअ, तै निं सह यहूदिआ लै नाठअ।
\v 2 और यहूदिए मंडपो पर्ब (मंडपे जाचा) त नेळ,
\v 3 एते तैणीं बोलअ तेऊए भाई ईहअ कि, "ईधा का नाश यहूदिआ लै, कि ज़ुण काम तूह करा, ताकि तेरै च़ेलै बी भाळे।
\v 4 किल्हैकि ईहअ नि कोहै हंदअ ज़ुण लुकी करै काम करा और मशूर नी हणअ च़ाहंदअ; ज़ुण काम तूह करा तिना कर दुनिंयां दी प्रगट।"
\v 5 किल्हैकि तेउए भाई बी नांई तै तेऊ परैंदै बिशबास करदै।
\v 6 तिना लै प्रभू उतर दैनअ, “मेरअ बगत निं मैची आअ, अह सारअ बगत आसा थारअ।"
\v 7 “अह संसार निं तम्हां संघै दुशमणी डाही सकदअ, पर मूँह संघै डाहा दुशमणी, ईहअ करै कि हूँ दैआ तेऊए खलाफ गुआही कि एऊए काम आसा बूरै।"
\v 8 “तम्हैं नाशा पर्बा लै, हूँ नि एऊ पर्बा लै तै नाशदअ कि मेरअ बगत नि मैची पूरअ हुई।”
\v 9 तिना का एही गला करी रह सह गलील ई।
\v 10 पर ज़ाऊं तेऊए भाई पर्बा लै नाठै, ता सह आपू बी च़ुप-च़ुपै पर्बा लै नाठअ, पर प्रगटअ निं नाठअ।
\v 11 ता यहूदी लागै पुछ़दै कि सह किधी आसा?
\v 12 और लोगा बिच़ै लागी च़ोरी छ़ुपै यीशुए बारै क्ई गला हंदी; क्ई लागै बोलदै कि सह आसा भलअ आदमीं और क्ई बोलअ ईहअ कि सह भरमाऊआ लोगा।
\v 13 तैबी यहूदिए डरै निं कोही बी एते बारै खुल्ही करै गला की।
\v 14 ज़ाऊं पर्बे आधै धैळै बितै, और प्रभू यीशू लागअ मांदरै पुजी उपदेशा दैंदअ।
\v 15 एता भाळी यहूदी रहैन ह्ई करै बोलअ कि एऊ बिह्णीं पह्ळै एतरी बिद्आ किधा का आई?
\v 16 प्रभू यीशू तिना लै उतर दैनअ कि "मेरअ उपदेश निं मेरअ आथी पर अह आसा मरै भेज़णैं आळैओ।"
\v 17 “ज़ै कोई तेउए ईछ़ादी च़लणअ च़ाहे, तेऊ हेरनअ अह उपेदेश समझ़ी, कि अह परमेश्बरा का आसा कि मेरअ आपणअ आसा?”
\v 18 “ज़ुण आपू बाखा किज़ै बोला, सह च़ाहा करनी आपणी बड़ाई; पर ज़ुण आपणै भेज़णै आळैए बड़ाई करनअ च़ाहा, सह हआ सच्च़अ, और तेऊ दी निं कोई पाप बुराई हन्दी।”
\v 19 “मुसा कै तम्हां लै बधान नी दैनअ थीअ? तैबी तम्हैं सोभ तेसा बिधी दी नि च़लदै। तम्हैं मूँह मारनअ किल्है च़ाहा?”
\v 20 लोगै यीशू लै उतर दैनअ, कि “ताह दी आसा दुष्ट आत्मा, तूह कुंणी आसा लाअ द मारी?”
\v 21 प्रभू यीशू तिना लै उतर दैनअ, “मंऐ किय एक काम, और तम्हैं हआ तेता लै रहैन,
\v 22 तैहीता मूसा तम्हां लै खतनै करने आज्ञा आसा दैनी दी, (अह नीं आथी मूसा नबीए कारण, पर अह आसा बाब दादै ओर्हीओ रबाज़), और माह्णुओ खतनअ करा तम्हैं सबते धैळी!
\v 23 ज़ै सबते धैळी करा आदमींओ खतनअ, तै कि मुसा नबीए आज्ञा निं लोळी टळी, तै तम्हैं मुल्है एसा गलो दोष किल्है ला कि सबते धैळी किय एक बमार आदमी पूरी तरह ठीक?”
\v 24 “मुँहा भाळी न्याय निं करा, पर धर्मां दी रही करै करा न्याय।”
\v 25 तैबै क्ई येरूशलेमा दी रहणै आळै आपू बिच़ै गला करदै लागै कि “अह सहैई नीं आथी, ज़हा मारना लै लोळै आसा लागै दै?
\v 26 पर भाळा, अह आसा लागअ द खुलैआम गला करदअ! एऊ का निं कुंण खोज़दअ बी आथी, ईहअ बी ह्ई सका कि तिनै मारनै आळै लोगै हेरी होए सच्च़ाई ज़ाणीं कि, अहैई आसा मसीह।
\v 27 पर एऊ ता ज़ाणा हाम्हैं कि अह किधा का आसा, पर ज़ेभै मसीह एछणअ, तेभै निं कोही का पतअ हणअ कि सह किधा का आसा।”
\v 28 “तैबै प्रभू यीशू मांदरै उपदेशा दैंदी ज़ोरै-ज़ोरै बोलअ, “तम्हैं ता मूँह ज़ाणां, और ईहअ बी ज़ाणां कि हूँ किधा का आसा; हूँ निं आपणै आप आई, पर ज़ुण मेरअ भेज़णैं आळअ आसा, सह आसा सच्च़अ, तेऊ निं तम्हैं ज़ाणदै।”
\v 29 “पर हूँ ज़ाणा तेऊ, किल्हैकि हूँ आसा तेऊ बाखा, और तेऊई आसा हूँ भेज़अ द।”
\v 30 एसा गला परैंदै च़ाहा तै तिंयां तेऊ ढाकणअ, पर कोही बी तेऊ लै हाथ निं लाअ, किल्हैकि तेऊओ बगत निं मैची आअ त।
\v 31 तेतरै लोगा बिच़ै किय क्ई लोगै बिशबास, और बोलदै लागै कि, “मसीह ज़ेभै एछणअ, तेऊ कै एता का ज़ादै च़िन्ह च़मतकार रहैऊणै, ज़ुण एऊ रैहैऊऐ?”
\v 32 फरीसी शुणै च़ुप-च़ुपै यीशूए बारै लोग ईना गला करदै, और माहायाजकै और फरीसी भेज़ै प्रभू यीशू ढाकणा लै सपाही।
\v 33 एसा गला परैंदै प्रभू यीशू बोलअ, “हूँ आसा थोळी घळी तम्हां संघै, और तेखअ नाशणअ मूँह आपणै भेज़णै आळै सेटा बापस।”
\v 34 “तम्हैं लागणै मूँह लोळै पर तम्हां निं हूँ भेटणअ आथी, और ज़िधी हूँ आसा, तिधी निं तम्हैं एछी सकदै।”
\v 35 यहूदी आपू बिच़ै गला करदै लागै कि अह ईहअ बी किधा लै नाशणअ, कि अह निं हाम्हां भेटी च़ालअ, अह तिना यूनानी सेटा लै किनी नाशणअ ज़ुण तित्तर-बित्तर ह्ई करै रहा, और तिना लै बी दैणअ होए एऊ उपदेश?
\v 36 अह कै गल बोली एऊ, कि तम्हैं हणैं मूँह लोळै, और तम्हां निं हूँ भेटणअ आथी, और ज़िधी हूँ आसा तिधी निं तम्हैं एछी सकदै?
\v 37 तेखअ पर्बे (जाचे) आखरी धैळै, ज़ुण सोभी का बडअ धैळअ आसा, प्रभू यीशू खळअ हुअ, और ज़ोरै-ज़ोरै लोगा लै बोलअ, “ज़ै कुण नचीशअ होए, सह एछा मूँह सेटा झूटदअ।”
\v 38 “ज़िहअ पबित्र शास्त्रा दी लिखअ द आसा कि ज़ुण मूँह परैंदेए बिशबास करे, तेऊए दिला का बगणीं ज़िउणें पाणिंए गाडा।”
\v 39 प्रभू यीशू बोलअ त अह बच़न पबित्र आत्में बारै दी, ज़ुण बिशबास करनै आळै लै एछणै आळी थी। किल्हैकि पबित्र आत्मा निं अज़ी तैणीं आई थिअ, तै कि प्रभू यीशू  निं मैची तैणीं आपणी महिमा दी पुजी त।
\v 40 तैबै लोगा बिच़ा का ईना गला शुणी बोलअ क्ई ईहअ कि अह आसा सच्च़ी सहैई भबिष्याबाणी करणै आळअ।
\v 41 और होरी बोलअ ईहअ कि अह आसा मसीह, पर क्ई बोलअ इहअ कि किल्है? मसीह कै गलीला देशा का एछणअ?
\v 42 “पबित्र शास्त्रा दी ईहअ निं आथी लिखअ द कि मसीह एछणअ दाऊदे खानदानी का और बेतलेहम नांऊंए गराऊंआ का, ज़िधी दाऊद रहा थिअ?”
\v 43 एसा गला लै पळी लोगा बिच़ै फूट।
\v 44 तिना बिच़ै क्ई लोग च़ाहा तै यीशु ढाकणअ, पर कोई बी तेऊ दी हाथ निं लाअ।
\v 45 तैबै सपाही माहायाजका और फरीसी सेटा आए और तिनै सपाही का पुछ़अ कि तम्हैं किल्है निं सह ढाकी आणअ?
\v 46 सपाही तिना लै बोलअ कि ‘एऊ ज़ेही गला नि आझ़ तैणीं कोही बी आदमी की।’
\v 47 फरीसी तिना लै बोलअ कि तम्हैं बी किन्नी ग्ए तेऊए‍ च़करै पळी?
\v 48 सरदारा (अफसरा), फरीसी मांझ़ै कसा एकी बी आसा तेऊ दी बिशबास?
\v 49 पर ईंयां ज़ुण बधान नाईं ज़ाणदै, ईंयां आसा श्रापा दी।
\v 50 निकुदिमुसै (ज़ुण पैहलै प्रभू यीशू सेटा लै आअ त और सबी थिअ तिना बिच़ै तिधी) तिना लै बोलअ,
\v 51 “म्हारअ बधान कै कसा आदमी, ज़ेभै तैणी पैहलै तेऊए शुणी करै समझ़ी न ल्ए कि सह कै करा, दोषी बणांआ?”
\v 52 तिनै तेऊ लै उतर दैनअ, “तूबी गलीलो आसा? लोळ और भाळ कि गलीला का निं कोई मसीह प्रगट हणअ।”53 तेखअ नाठै सोभ ज़ह्णै आपणै-आपणै घरा लै।
\c 8
\v 1 पर प्रभू यीशू नाठअ जैतूने धारा लै।
\v 2 दुजै धैळै दोती आअ प्रभू यीशू मसीह मांदरा लै; और सोभ लोग आऐ तेऊ सेटा लै, और सह लागअ बेशी करै तिना लै उपदेशा दैंदअ।
\v 3 तैबै शास्त्री और फरीसी आणीं तेऊ सेटा लै एक बेटळी ढाकी, सह ती कंज़री बेटळी, और तिनै ढाकी सह मोकै दी, तैबै तिनै सह बिच़ो-बीच़ खळी की और प्रभू यीशू लै बोलअ,
\v 4 हे गुरू, अह बेटळी ढाकी हाम्हैं मोकै दी कंझ़रदी।	36	2014-05-29 06:31:46	
777754	2015-05-31 14:54:05	bfeea835b5f4632cebee6268815b52afb9bdd044	0	NULL	NULL	NULL	4f601df3629d42b677246c6c8aee70ce52eb3a24	NULL	John	8	5	बबस्था (बधान) दी आसा मूसा हाम्हां लै बोलअ द कि एही बेटळी लै लागा पाथरो ढो दैणअ, एबै, तै तेरी एसा बेटळीए बारै किज़ै राय आसा?”	36	2014-05-29 06:31:46	
777755	2015-05-31 14:54:20	bfeea835b5f4632cebee6268815b52afb9bdd044	0	NULL	NULL	NULL	c2cc6ccd6c3a50e80c5243f3c36b582a90a3c2e6	NULL	John	8	6	अह गल बोली तिनै तेऊ परखणा लै ताकि तेऊ दी किजै ना किज़ै दोष काढी सके, पर प्रभू रहअ उटी बाखा गुंठी करै धरनी किज़ू लिखदअ लागी।	36	2014-05-29 06:31:46	
777756	2015-07-11 07:38:25	bfeea835b5f4632cebee6268815b52afb9bdd044	0	NULL	NULL	NULL	7a4a545bff24de7e7187d2c95eb3f24dc619d3b1	NULL	John	8	7	ज़ाऊं तिंयां पुछ़दै ई लागै, ता यीशू फिरअ तिना लै समुखअ, और बोलअ कि, “तम्हां बिच़ै ज़ुण पापी नांई आथी, सह बाहा एसा बेटळी लै सोभी का पैहलै पाथरै।
\v 8 संघा तेखअ लागअ भी गुंठी करै धरनीं लिखदअ।
\v 9 ईहअ शुणीं करै तिंयां बडै का होछ़ै तैणीं लागै हांडदै; और प्रभू यीशू मसीह रहअ तिधी एकै ज़ह्णअ, और सह बेटळी रही तिधी खह्ळुई।
\v 10 प्रभू यीशू तेसा बेटळी लै बोलअ, “हे नारी, तिंयां केसी नाठै? ताल्है सज़ा कोही निं दैनी?”
\v 11 तेसा बोलअ, हे प्रभू कोही निं दैनीं। तैबै प्रभू तेसा लै बोलअ, “हूंबी निं ताल्है कोई सज़ा दैंदअ, नाश, पर भी निं पाप करी।"
\v 12 तैबै भी प्रभू यीशू लोगा लै बोलअ, “संसारा लै दिऊअ आसा हूँ, ज़ुण मूँह पिछ़ू एछे सह निं न्हैरै दी रहणअ, पर तेऊ भेटणअ ज़िंदगीओ प्रैशअ।"
\v 13 फरीसी तेऊ लै बोलअ कि तूह दैआ आपणी गुआही आपै, तेरी गुआही निं ठिक आथी।
\v 14 यीशू तिना लै उतर दैनअ, “हूँ दैआ आपणी गुआही आपै, तैबी बी आसा मेरी गुआही ठीक, किल्हैकि मुखा आसा थोग कि हूँ किधा का आसा आअ द; और किधा लै नाशणअ? पर तम्हैं निं ज़ाणदै कि किधा का आऐ और किधा लै नाशणै?”
\v 15 'तम्हैं करा शरीरे साबै न्याय, और हूँ निं कोहिओ न्याय करदअ।'
\v 16 “ज़ै हूँ न्याय करूँ बी, तैबी आसा मेरअ न्याय सच्च़अ, किल्हैकि हूँ निं एकै आथी, मूँह संघै आसा पिता परमेश्बर ज़ुणीं हूँ भेज़अ द आसा।”
\v 17 “और थारै बधाना दी बी आसा लिखअ द कि मिलीकरै दूई आदमींए गुआही हआ ठीक।”
\v 18 “एक ता दैआ हूँ आपै गुआही, और दुजअ दैआ पिता गुआही, ज़ुणीं हूँ भेज़अ द आसा।”
\v 19 तिनै तेऊ लै बोलअ, “तेरअ पिता किधी आसा?” यिशू तिना लै बोलअ, “ज़ै तम्हैं मूँह बछ़ैणदै, तै बछैळणअ त तम्हां मेरअ बाब (पिता) बी।"
\v 20 ईंयां गला बोली तेऊ मांदरे भडारै उपदेश दैंदी बारी, पर कोही निं सह ढाकअ आथी, किल्हैकि तेउओ बगत निं मैची आई त।
\v 21 तैबै तेऊ भी तिना लै बोलअ, “मूँह ता नाशणअ आपणी बाता, पर तम्हैं हणै मूँह लोळै, और तम्हैं हणैं आपणै पापा दी मरदै, और ज़िधी हूँ नाशा, तिधी निं तम्हैं एछी सकदै।"
\v 22 एसा गला परैंदै यहूदी बोलअ, 'एऊ कै आपणै आप मरनअ, ज़ुण अह ईहअ बोला कि ज़िधा लै हूँ नाशा, तिधा लै निं तम्हैं एछी सकदै?'
\v 23 तेऊ तिना लै बोलअ, “तम्हैं आसा तोरलै, हूँ आसा उपरळअ, तम्हैं आसा एऊ संसारे, हूँ निं एऊ संसारो आथी।"
\v 24 तैहीता मंऐ तम्हां लै बोलअ कि तम्हैं रहणै आपणैं पापा दी मरदै; किल्हैकि ज़ै तम्हैं बिशबास नांई करे कि हूँ आसा सहैई, ता तै मरनै तम्हैं आपणै पापा दी।”	36	2014-05-29 06:31:47	
777774	2015-05-31 15:04:09	bfeea835b5f4632cebee6268815b52afb9bdd044	0	NULL	NULL	NULL	118b351853723fc0d620deaff158924a00503b5a	NULL	John	8	25	तिनै तेऊ लै बोलअ, 'तूह कुंण आसा?' यीशू तिना लै बोलअ, “सहैई आसा ज़ुण हूँ शुरू ओर्ही तम्हां का खोज़दी आअ।”	36	2014-05-29 06:31:47	
777775	2015-05-31 15:03:24	bfeea835b5f4632cebee6268815b52afb9bdd044	0	NULL	NULL	NULL	039ea4da14f0c34b83e66e5e98330cfb1869c190	NULL	John	8	26	“थारै बारै आसा मूँह क्ई गला सोच़णा बच़ारनां लै, पर मेरअ भेज़णै आळअ आसा सच्च़अ, हूँ खोज़ा एसा दुनिंआ तिनाई गला, ज़ुण मंऐ तेऊका शुणी दी आसा।”	36	2014-05-29 06:31:47	
777776	2015-05-31 15:03:33	bfeea835b5f4632cebee6268815b52afb9bdd044	0	NULL	NULL	NULL	cd46437f890f977e23956a87cb848e14118fae12	NULL	John	8	27	तिंआ निं एसा गला समझ़ै कि अह आसा लागअ द पिता परमेश्बरे बारै बोलदअ।	36	2014-05-29 06:31:47	
777777	2015-10-25 15:19:31	bfeea835b5f4632cebee6268815b52afb9bdd044	0	NULL	NULL	NULL	b21defb924db42414133a4fb68a5f78cbd7d25b2	NULL	John	8	28	तैबै यीशू मसीह बोलअ, “ज़ेभै तम्हां मांह्णूओ शोहरू उछ़टै दी छड़ाऊणअ, तेभै लागणअ तम्हां का थोघ कि हूँ आसा सहैई, और हूँ निं आपणीं तैणी किछ़ै करदअ, पर ज़िहअ हूँ बापू सखाऊअ, हूँ बोला तिनाई गला।”	36	2014-05-29 06:31:47	
777778	2015-05-31 15:04:01	bfeea835b5f4632cebee6268815b52afb9bdd044	0	NULL	NULL	NULL	27512742586f033f9833fef86bfc7fd051944857	NULL	John	8	29	“और मेरअ भेज़णै आळअ आसा मूँह संघै, तेऊ निं हूँ कल्ही आथी डाहअ द, किल्हैकि हूँ करा हमेशा तिनाई कामा ज़ुण तेऊ लोभा।”	36	2014-05-29 06:31:47	
777779	2015-07-11 07:42:11	bfeea835b5f4632cebee6268815b52afb9bdd044	0	NULL	NULL	NULL	de48bdcc0fc2dd543c593117160f4ced63e2e612	NULL	John	8	30	प्रभू यीशू त ईना गला बोलदअ ई लागअ द कि क्ई लोगै किय तेऊ दी बिशबास।	36	2014-05-29 06:31:47	
777780	2015-07-11 07:43:49	bfeea835b5f4632cebee6268815b52afb9bdd044	0	NULL	NULL	NULL	5097a478b7cc1680f8c4b6f2da00f8966ad98c68	NULL	John	8	31	तैबै यीशू तिना यहूदी, ज़ुणीं तेउए गला दी बिशबास किय, तिना लै बोलअ, “ज़ै तम्हैं मेरै बच़ना दी बणीं रहे, तै हणै तम्हैं मेरै च़ेलै।
\v 32 “तै समझ़णीं तम्हां सच्च़ाई और सच्च़ाई दैणीं तम्हां लै आज़ादी।”
\v 33 तिनै तेऊ लै उतर दैनअ, “हाम्हैं आसा अबराहमे खानदानी का; और हाम्हैं निं कधि कसरै गुलाम हुऐ आथी, तै तूह ईहअ कै बोला कि तम्हैं हणैं आज़ाद?”
\v 34 यिशू तिना लै बोलअ, “हूँ बोला तम्हां का सच्च़ी-सच्च़ी कि ज़ुण कोई पाप करा, सह आसा पापो गुलाम।”
\v 35 “और दास निं कबल्लअ घरै रंहदअ, पर शोहरू रहा कबल्लअ।”
\v 36 “ज़ै पुत्र तम्हां लै आज़ादी दैए, तै हणैं तम्हैं सच्च़ी आज़ाद।”
\v 37 “हूँ ज़ाणा कि तम्हैं आसा अबराहमें लुआद, पर तैबी मेरै बच़ना लै निं थारै दिलै ज़ैगा आथी, तैहीता तम्हैं मूँह मारनअ च़ाहा।”
\v 38 “हूँ करा तिहअई ज़ुण मंए आपणै बापू संघै भाळअ द आसा, और तम्हैं बी करा तिहअई ज़ुण तम्हैं आपणै बाबा का भाळअ द आसा।”
\v 39 तिनै तेऊ लै उतर दैनअ, कि म्हारअ बाब आसा अबराहम, तैबै यीशू तिना लै बोलअ कि “ज़ै तम्हैं अबराहमे आसा, तै करदै तम्हैं अबराहमा ज़िहअ काम बी।”
\v 40 “पर ऐबै च़ाहा तम्हैं ईहै आदमी मारनअ, ज़ुणीं तम्हां का सच्च़ाईओ बच़न खोज़अ, ज़ुण तेऊ परमेश्बरा का शुणअ, ईहअ ता कधू अबराहमै नांई किय?
\v 41 तम्हैं करा आपणैं बाबा ज़िहअ काम।” तैबै तिनै तेउ लै बोलअ कि “हाम्हैं निं आथी झ़ाटै ढैउऐ दै, म्हारअ आसा एकै बाब, मतलब परमेश्बर।”
\v 42 यीशू तिना लै बोलअ, “ज़ै परमेश्बर थारअ बाब हंदअ, तै डाहणीं ती तम्हां मूँह संघै झ़ूरी, किल्हैकि हूँ आसा परमेश्बरा का निखळी करै आअ द, हूँ निं आपै आथी आअ द पर हूँ आसा तेऊ भेज़अ द।"
\v 43 “तम्हैं मेरी गला किल्है निं समझ़दै? तै कि मेरअ बच़न निं शुणीं सकदै।"
\v 44 तम्हैं आसा आपणै बाबा शैताने शोहरू, और आपणैं बाबे ईछा च़ाहा तम्हैं पूरी करनअ। सह आसा शुरू का ई हत्या करनै आळअ, और सच्च़ाई दी निं आथी रहअ द, किल्हैकि सच्च़ाई निं तेऊ दी आथी, ज़ुण सह झ़ुठ बोला, सह बोला आपणै सुआबा का ई, किल्हैकि सह आसा झ़ुठअ ईधी तैणीं कि सह आसा झ़ुठै-झ़ुठैओ बाब।”	36	2014-05-29 06:31:47	
777794	2015-05-31 15:09:48	bfeea835b5f4632cebee6268815b52afb9bdd044	0	NULL	NULL	NULL	7957a3cb91e59043c2973f64c88fc94f9fd7ecfc	NULL	John	8	45	“पर हूँ ज़ुण सच्च़ बोला, तैहीता तम्हैं मेरी गलो बिशबास निं करदै।”	36	2014-05-29 06:31:47	
777795	2015-07-11 07:49:10	bfeea835b5f4632cebee6268815b52afb9bdd044	0	NULL	NULL	NULL	b2cb049c7fcca1320ac3249b14f3993e7bf211c8	NULL	John	8	46	“तम्हां मांझ़ै कुंण सका मुल्है पापी बोली? और जै हूँ सच्च़ बोला, तै तम्हैं मेरी गलो बिशबास किल्है निं करदै?”	36	2014-05-29 06:31:47	
777796	2015-05-31 15:10:28	bfeea835b5f4632cebee6268815b52afb9bdd044	0	NULL	NULL	NULL	fd41c576b0de7385e2e2ac1d2ba8fba5e3819851	NULL	John	8	47	“ज़ुण परमेश्बरो आसा, सह शुणां परमेशबरे गला, तम्हैं निं तै शुणदै कि तम्हैं नि परमेशबरे आथी।”	36	2014-05-29 06:31:47	
777797	2015-05-31 15:10:40	bfeea835b5f4632cebee6268815b52afb9bdd044	0	NULL	NULL	NULL	ee975821cad5243ed28ad0b4f503660b20b61687	NULL	John	8	48	ईहअ शुणीं यहूदी तेऊ लै बोलअ, तैहीता हाम्हैं ताल्है ठीक ई बोला कि तूह आसा सामरी और ताह भितरी आसा दुष्टआत्मां?	36	2014-05-29 06:31:47	
777798	2015-05-31 15:11:03	bfeea835b5f4632cebee6268815b52afb9bdd044	0	NULL	NULL	NULL	76330aace9c1b16fa30a523b95dc8612c247b22b	NULL	John	8	49	यीशू तिना लै उतर दैनअ, “मुखा दुष्टआत्मां ता निं आथी, पर हूँ करा आपणै पिता परमेश्बरो आदरमान, और तम्हैं करा मेरी बेईज्ज़ती।”	36	2014-05-29 06:31:47	
777799	2015-05-31 15:11:21	bfeea835b5f4632cebee6268815b52afb9bdd044	0	NULL	NULL	NULL	224afd57495c22510d3c428a211ec479f6660361	NULL	John	8	50	“पर हूँ निं आपणअ आदरमान, गुणगान‍ च़ाहंदअ, पर हां, एक आसा, और सह एसा गलो न्याय बी करा।”	36	2014-05-29 06:31:47	
777800	2015-05-31 15:11:42	bfeea835b5f4632cebee6268815b52afb9bdd044	0	NULL	NULL	NULL	b6780ce1ae397cec354fb062e649da07a43ea0fc	NULL	John	8	51	“हूँ लागअ दा तम्हां लै सच्च़ी-सच्च़ी बोलदअ, ज़ै कुण मेरी गला शुणें, तेऊ नि कधि मौत भाळणी।”	36	2014-05-29 06:31:47	
777801	2015-05-31 15:11:57	bfeea835b5f4632cebee6268815b52afb9bdd044	0	NULL	NULL	NULL	b08fd98ccf60edfa0d73235b712956d7b6f22a73	NULL	John	8	52	यहूदी तेउ लै बोलअ कि एबै हेरअ हाम्हैं ज़ाणीं कि ताह दी आसा दुष्टआत्मा, अबराहम मुंअ, नबी भबिशयाबगता मूंए, और तूह बोला कि ज़ुण तेरी गला मनें सह नि अनंत काल तैणीं मरनअ आथी!	36	2014-05-29 06:31:47	
777802	2015-10-25 15:21:01	bfeea835b5f4632cebee6268815b52afb9bdd044	0	NULL	NULL	NULL	1005696b04e28bdececb848ed1b8144343dbdd6b	NULL	John	8	53	म्हारअ बाब अबराहम मुंअ, तूह कै तेऊ का बी बडअ आसा? और नबी भबिशयाबाणीं करनै आळै बी मुंऐ, तूह आपणै आप कै समझ़ा?	36	2014-05-29 06:31:47	
777803	2015-05-31 15:14:10	bfeea835b5f4632cebee6268815b52afb9bdd044	0	NULL	NULL	NULL	b3d3d04637884bbe5b19f17fb80b6e10141cac13	NULL	John	8	54	यीशू तिना लै उतर दैनअ, “ज़ै हूँ आपै आपणअ गुणगान करूँ, सह गुणगान निं किछ़ै हणीं, पर मेरै गुणगाना करदअ आसा मेरअ बाब ज़हा लै तम्हैं आपणअ परमेशबर बोला।”	36	2014-05-29 06:31:47	
777804	2015-05-31 15:13:23	bfeea835b5f4632cebee6268815b52afb9bdd044	0	NULL	NULL	NULL	3ec046dc432c59840927391edb5ce430b77ed898	NULL	John	8	55	“और तम्हैं ता निं सह ज़ाणअ आथी, पर हूँ जाणा तेऊ; ज़ै हूँ ईहअ बोलूं कि हूँ निं तेऊ ज़ाणदअ, तै हणअ हूँ तम्हां ज़िहअ झ़ुठअ, पर हूँ ज़ाणा तेऊ और तेऊओ शुणा मना बी।”	36	2014-05-29 06:31:47	
777805	2015-05-31 15:13:42	bfeea835b5f4632cebee6268815b52afb9bdd044	0	NULL	NULL	NULL	ce532c727474e649d03250c43ae677bc3a37a7b9	NULL	John	8	56	“थारअ बाब अबराहम, मूँह भाळणेए आशा दी त मगन, और तेऊ भाळअ और नंद बी पाई।”	36	2014-05-29 06:31:47	
777806	2015-05-31 15:14:01	bfeea835b5f4632cebee6268815b52afb9bdd044	0	NULL	NULL	NULL	fbf6fe50ae2a06540015a23c22337352c9b4198d	NULL	John	8	57	यहूदी तेऊ लै बोलअ, “मैची निं तूह पज़ाहा सालो बी हूअ, और तैबी बोला तूह ईहअ कि तंए भाळअ अबराहम।”	36	2014-05-29 06:31:48	
777807	2015-10-25 15:21:36	bfeea835b5f4632cebee6268815b52afb9bdd044	0	NULL	NULL	NULL	0d89d366402588db1b31909396e78b9dcc2aa32f	NULL	John	8	58	यिशू तिना लै बोलअ, “हूँ बोला तम्हां लै सच्च़ी-सच्च़ी कि हूँ त अबराहमा का बी पैहलै।”59 एसा गला शुणीं च़कै तिनै यीशू मारना लै पाथर, पर यीशू निखळअ मांदरा का बागै॥	36	2014-05-29 06:31:48	
777880	2015-07-11 08:05:11	bfeea835b5f4632cebee6268815b52afb9bdd044	0	NULL	NULL	NULL	54044ea570fd9dfb616d5e77076e04008b2f20e9	NULL	John	9	1	तिधा का नाशदी बारी भाऊंअ प्रभू यीशु एक आदमी ज़ुण ज़ल्मा ओर्ही कांणअ थिय;	36	2014-05-29 06:31:51	
777881	2015-07-11 08:05:34	bfeea835b5f4632cebee6268815b52afb9bdd044	0	NULL	NULL	NULL	59f6570c579f6474add48b09e1ef73ee872790a5	NULL	John	9	2	और तेउए च़ेलै यीशू का पुछ़अ, “हे गुरू, कुणीं आसा किय द पाप कि अह आंधअ ज़ल्मअ, एऊ कांणै माह्णूं, कि एऊए आमां बापू?”	36	2014-05-29 06:31:51	
777882	2015-07-11 08:06:07	bfeea835b5f4632cebee6268815b52afb9bdd044	0	NULL	NULL	NULL	f043ccc587a62797e5ee5da0b77fbfb8fcc9693a	NULL	John	9	3	प्रभू यीशू तिना लै उतर दैनअ कि, “नां ता एऊ पाप किय, ना ता एऊए मां बाबै, पर अह हुअ एते तैणीं कि परमेशबरो काम एऊ दी प्रगट होए।”	36	2014-05-29 06:31:52	
777883	2015-05-31 15:17:31	bfeea835b5f4632cebee6268815b52afb9bdd044	0	NULL	NULL	NULL	1a6c7185d336262c22430c6061fe3cc364fc3c8f	NULL	John	9	4	“ज़ुणीं हूँ भेज़अ द आसा, तेऊओ काम आसा धैळी ई धैळी करनअ ज़रूरी, सह राच आसा एछणै आळी, तेथ निं कोहै काम करी सकदअ।”	36	2014-05-29 06:31:52	
777884	2015-05-31 15:17:45	bfeea835b5f4632cebee6268815b52afb9bdd044	0	NULL	NULL	NULL	a4362a63b3f0787750bc4720cc08ba8b704385d4	NULL	John	9	5	“ज़ेभै तैणीं हूँ एऊ संसारा दी आसा, तेभै तैणी आसा हूँ संसारा लै प्रैशअ।”	36	2014-05-29 06:31:52	
777885	2015-05-31 15:18:03	bfeea835b5f4632cebee6268815b52afb9bdd044	0	NULL	NULL	NULL	a5cfe7d64a0b62581cb803bb431d2c325d5624a9	NULL	John	9	6	ईहअ बोली करै तेऊ धरनीं थुकअ और थुका करै मुछ़अ माटअ, और सह माटअ तेउ कांणेए आछी लाई करै बोलअ,	36	2014-05-29 06:31:52	
777886	2015-07-11 08:06:34	bfeea835b5f4632cebee6268815b52afb9bdd044	0	NULL	NULL	NULL	ce8558e9f128a4d15224d09738f812ebf00f2cb8	NULL	John	9	7	“नाश, शिलोहे सरा (कुंड) दी धो, (ज़ेतो अर्थ हआ भेज़अ द) तेउ बी तिहअई किय, सरा दी मूंह धोअ और सह आअ शरैछी आछी बापस।	36	2014-05-29 06:31:52	
777887	2015-07-11 08:07:04	bfeea835b5f4632cebee6268815b52afb9bdd044	0	NULL	NULL	NULL	38c84b215d5a385cbbd6e99cc50657b206c8cf17	NULL	John	9	8	तैबै तेउ ओरी-पोरी रहणैं आळै ज़ुणीं सह कांणअ पैहलै भाळअ द थिय, तिनै बोलअ कि अह सह कांणअ निं आथी ज़ुण एसी बाती भिखा मांगदअ हआ थिय?	36	2014-05-29 06:31:52	
777888	2015-07-11 07:51:09	bfeea835b5f4632cebee6268815b52afb9bdd044	0	NULL	NULL	NULL	ea330c654d48365fd164915307c51b1b9b152cd0	NULL	John	9	9	कई बोलअ ईहअ कि अह आसा सहैई; और कई बोलअ ईहय कि अह निं आथी, पर अह आसा तेऊ ज़िहअ हेरनअ, पर तेऊ ज़ुण कांणअ थिय, तेऊ बोलअ आपै कि हूँ आसा।	36	2014-05-29 06:31:52	
777889	2015-07-11 08:07:31	bfeea835b5f4632cebee6268815b52afb9bdd044	0	NULL	NULL	NULL	71a6da31330453e6411357c423b26638bb6742e8	NULL	John	9	10	तैबै तिंयां लोग तेऊ पुछ़दै लागै कि, ताखा किहअ करै लागअ धेछदअ?	36	2014-05-29 06:31:52	
777890	2015-05-31 15:19:54	bfeea835b5f4632cebee6268815b52afb9bdd044	0	NULL	NULL	NULL	0e03f9bc69b9aa6e70ea6001c9c7696568d30c4f	NULL	John	9	11	तेऊ तिना लै उतर दैनअ, “एकी यीशू नांऊंए एकी आदमी मुछ़अ माटअ, और सह लाअ मेरी आछी, संघा बोलअ मुल्है कि शिलोहा लै नाश और धो, ता हूंबी नाठअ और धोई करै लागअ मुखा धेछदअ।
\c 9
\v 12 तिनै तेऊ का पुछ़अ, कि सह किधी आसा? तेऊ बोलअ कि मुखा निं थोगै।
\v 13 लोगै निंयं सह फरिसी सेटा लै ज़ुण पैहलै कांणअ थिय।
\v 14 ज़हा धैळी यीशू माटअ मुछ़ी करै तेऊए आछी दी लाअ सह थिय सबतो धैळअ।
\v 15 फरीसी तेऊ का पुछ़अ, “तेरी आछी किहअ करै खुल्ही?” तेऊ तीना का खोज़अ कि तेऊ लाअ मेरी आछी माटअ और मंए धोअ और ऐबै लागअ मुखा धेछदअ।
\v 16 एसा गला शुणीं बोलअ फरिसी ईहअ कि अह आदमी निं परमेश्बरो आथी, किल्हैकि अह निं सबते धैळी मंदअ आथी। तैबै तिनै होरी बोलअ ईहअ कि पापी आदमी किधी सका ईहै च़िन्ह, च़मतकार रहैऊई? और एसा गला दी पळी तीना बिच़ै फूट।
\v 17 तिनै तेऊ कांणै का भी पुछ़अ कि तेऊ ज़ुणीं तेरी आछी खोली, तूह तेऊए बारै कै बोला? कांणै बोलअ ईहअ कि सह आसा भबिष्याबाणीं करनै आळअ।
\v 18 पर यहूदी निं बशबास हुअ कि अह थिय पैहलै कांणअ, और ऐबै लागअ अह भाळअ, ज़सरी आछी खुल्ही ती, ज़ेभै तैणीं तिनै तेऊए मां बाबा का निं पुछ़अ,
\v 19 कि अह कै थारअ शोहरू आसा, ज़सा लै तम्हैं बोलअ कि अह थिय पैहलै ज़ल्मा ओर्ही कांणअ? ता, ऐबै किहअ करै लागअ अह भाळअ?
\v 20 तेऊए मां बाबै उतर दैनअ कि, हाम्हैं ज़ाणा कि अह आसा म्हारअ शोहरू और अह त ज़ल्मा ओर्ही कांणअ।
\v 21 पर हाम्हां का निं ईहअ थोग आथी कि अह किहअ करै लागअ भाळअ, और नां हाम्हां का ईहअ थोग आथी कि एऊए आछी कुंणी खोली; अह आसा आपै सैणअ, एऊई का पुछ़ा, अह सका आपणै बारै आपै खोज़ी।
\v 22 एही गला की तेऊए आमां बापू तै कि तिना लागा ती यहूदी का डअर। किल्हैकि यहूदी त एकअ हेरअ द करी कि ज़ुण बी यीशू लै मसीह बोले, सह निं मांदरै छ़ाडणअ।
\v 23 तैहीता तेऊए आमां-बापू ईहअ बोलअ कि अह आसा सैणअ एउई का पुछ़ा।
\v 24 तैबै तिनैं दुजी बारी सह कांणअ शादअ, और बोलअ कि, परमेशबरो भज़न कर, हाम्हां का आसा थोग कि सह आदमी आसा पापी।
\v 25 तेऊ तिना लै उतर दैनअ, “हूँ निं एसा गला ज़ाणदअ कि सह पापी आसा की नांईं, पर एसा गला ज़ाणा हूँ ज़रूर कि हूँ थिय पैहलै कांणअ और ऐबै लागअ मुखा धेछदअ।”
\v 26 तिनै पुछ़अ तेऊका ईहअ भी कि तेऊ ताह संघै कै किय? तेरी आछी किहअ करै खोल्ही?
\v 27 तेऊ तिना लै बोलअ, “मंऐ हेरअ तम्हां का खोज़ी और तम्हैं हेरअ शुणीं, ऐबै दुजी बारी किज़ू लै च़ाहा शुळणअ? तम्हैं बी तेऊए च़ेलै किन्नी च़ाहा बळणअ?”
\v 28 तैबै लागै तिंयां तेऊलै गाळी दैंदै कि तुहैई आसा तेउओ च़ेलअ, हांम्हैं आसा मूसा नबीए च़ेलै।
\v 29 हाम्हैं ज़ाणा कि परमेशबरै की मुसा संघै गला, पर एऊ आदमीं निं हाम्हैं ज़ाणदै कि अह किधो आसा।
\v 30 कांणै तिना लै उतर दैनअ, “अह ता रहैनीए गल आसा, कि तम्हैं निं ज़ाणदै कि सह किधो आसा, तैबी खोल्ही तेऊ मेरी आछी।”
\v 31 “हाम्हैं ज़ाणा कि परमेश्बर निं पापिए शुणदअ, पर ज़ै कुण परमेश्बरो भगत होए और तेऊए ईछा दी च़ले, ता सह शुणां तेऊओ।”
\v 32 संसारे शुरूआता ओर्ही निं कधि शुणअ कि ज़ल्मा ओर्हीए कांणेए आछी खोल्ही होए कुणीं।
\v 33 ज़ै सह आदमीं परमेश्बरो नांई आथी, तै निं सह सकदअ त किछ़ करी।”
\v 34 तिनै तेऊलै बोलअ कि तूह ता आसा घणैं पापा दी हुअ द, तंऐ कै लाऐ हाम्हैं सखाऊई? और तिनै काढअ सह बागा लै।
\v 35 प्रभू यीशू शुणअ कि सह हेरअ तिनै बागा लै काढी, और ज़ाऊं तेऊ कांणै मांह्णू का मिलअ और पुछ़अ, “कै तूह परमेशबरे शोहरू दी बिशबास करा?”
\v 36 तेऊ उतर दैनअ कि “हे प्रभू, सह कुंण आसा कि ज़हा दी हूँ बिशबास करूं?”
\v 37 यीशू तेऊलै बोलअ, “ तंऐ आसा सह भाळअ द, सह आसा सहैई ज़ुण ता संघै गला करदअ आसा लागअ द।”
\v 38 तैबै तेऊ बोलअ, “हे प्रभू, हूँ करा बिशबास” और तेऊ टेकअ प्रभू सेटा माथअ।
\v 39 तैबै प्रबू यीशू बोलअ, “हूँ आसा आअ द एऊ संसारा न्याय करदअ, ताकि ज़ुण कांणै आसा, तिंयां भाळे और ज़सा का धेछिआ, तिंयां होए कांणैं।”
\v 40 ज़ुण फरीसी तेऊ संघा थिऐ, तिनै इना गला शुणीं यीशू लै बोलअ कि हाम्हैं बी कै काणैं आसा?41 प्रभू यीशू तिना लै बोलअ, “ज़ै तम्हैं कांणैं हंदै ता पापी नांई तै हणै, पर ऐबै बोला कि हांम्हैं भाळा, ईहअ करै रहणअ थारअ पाप बणीं।”
\c 10
\v 1 यिशू मसीह बोलअ, “हूँ बोला तम्हां का सच्च़ी-सच्च़ी कि ज़ुण कोई भडैळै दी दुआरा बाती नांई नाशदअ, पर कसा होरी बाता उखळा, सह आसा च़ोर डाकू।”
\v 2 “पर ज़ुण दुआरा बाती नाशा, सह आसा तिना भेडो फुआल,
\v 3 तेऊ लै दैआ दुआरो च़ऊकीदार दुआर खोल्ही, और भेडा शुणां तेऊए हाका, और सह शादा तीना नांऊआ ल्ई करै बागा लै।”
\v 4 “भेडा बागा लै काढी करै हांडा सह फुआल तिना आजू-आजू और भेडा च़ला तेऊ पिछ़ू-पिछ़ू; किल्हैकि तिंयां बछ़ैणा तेऊए बोल।”
\v 5 “पर कसा पराऐ पिछ़ू निं तिंयां कधि नाशदी, पर तेऊ का भागा तिंयां दूर, किल्हैकि तिंयां निं पराऐओ बोल बछ़ैणदी।”
\v 6 प्रभू यीशू खोज़अ तिना का अह दृश्टांत पर तिनै निं अह समझ़अ कि ईंयां कै गला बोली।
\v 7 यीशू बोलअ तिना लै भी कि, “हूँ बोला तम्हां लै सच्च़ी-सच्च़ी कि भेडो दुआर आसा हूँ।”
\v 8 “ज़ेतरै बी मुखा पैहलै आए, तिंआ आसा च़ोर और डाकू, और भेडा निं तिने बोल शुणीं।”
\v 9 “दुआर आसा हुँ, ज़ै कुण मूँह करै भितरा लै नाशे, तेऊ भेटणअ मोक्ष; और सह रहणअ भितरा बागा लै एछदअ नाशदअ, घाहा पाणीं खांदअ पिंदअ लागी।”
\v 10 “च़ोर निं किज़ू होरी कामैं एछदअ, सह एछा सिधअ च़ोरी करदअ, मारदअ और बनाशा करदअ। हूँ आसा आअ द एते तैणीं कि सोभी ज़िंदगी भेटे, और बोहूत करै भेटे।”
\v 11 “असली फुआल आसा हूँ, असली फुआल दैआ भेडे तैणीं आपणीं ज़ान बी।”
\v 12 “ज़ुण मज़दूर हआ, सह निं असली फुआल हंदअ, और नां सह मालक हंदअ, ज़ाऊं बराघ एछा, तेऊ भाळी भागा सह भेडा छ़ाडी दूर और बराघ पाआ तिना भेडा खाई और तिना दळाउआ सातै बातै,
\v 13 सह मज़दूर भागा तिधा का तै कि सह आसा मज़दूर, तेऊ निं भेडो हैळअ फिकर हंदअ।”
\v 14 “असली फुआल आसा हूँ। ज़िहअ मूँह मेरअ बाब बछ़ैणा, तिहअ बछ़ैणा हूँ तेऊ।”
\v 15 “ठीक ईहअई, हूँ बछ़ैणा आपणीं भेडा, और मेरी भेडा बछ़ैणा मूँह, और हूँ दैआ आपणीं भेडा लै ज़ान।”
\v 16 “मेरी आसा होर बी भेडा, ज़ुण एऊ भडैळै दी नांई आथी, मूँह आसा तिंआ  झाळणीं बी ज़रूरी। तिना शुळणअ मेरअ बोल, और, तेखअ हणअ मेरी भेडो एकै छ़ुंड, और एकै फुआल।”
\v 17 तैहीता बापू मूँह संघै झ़ूरी डाहा, कि हूँ दैआ आपणअ प्राण कि, भी बापस ल्ई सकुँ।
\v 18 एता नीं कोहै मुखा‌ छड़ैऊई सकदअ, पर हूँ दैआ एता आपै, मूँह आसा एता दैणेओ हक बी और बापस लणेओ हक बी। अह आज्ञा आसा परमेशबरै मुल्है दैनी दी।"
\v 19 इना गला पीछ़ू पळी यहूदी आपू बिच़ै भी फूट।
\v 20 तिना बिच़ै लागै क्ई लोग बोलदै कि एऊ दी आसा दुष्टात्मा, एऊ शुणैं किज़ू आसा लागै दै।
\v 21 तिनै होरी बोलअ ईहय कि दुश्टात्मां आळै आदमीं ज़ेही निं ईंयां गलाई आथी, दुश्टात्मा कै कांणेए खोल्हा आछी?
\v 22 हिऊंदो त धैळअ, और येरुशलेमैं हुअ येरुशलेमों स्थापना पर्ब।
\v 23 और यीशू मसीह त येरुशलेम मांदरै सुलैमाने कंबरै दी लागअ द घुंमदअ।
\v 24 तैबै यहूदी आए तेऊ फेर और बोलअ कि “ताह केभै तैणीं डाहणैं हाम्हैं दुबिधा दी, ज़ै तूह मसीह आसा, तै बोल हाम्हां का सिधअ कि हूँ आसा।”
\v 25 यीशू दैनअ तिना लै उतर, “कि मंऐ हेरअ तम्हां का बोली, और तम्हैं निं बिशबास करदै, ज़ुण काम हूँ आपणै बापुए नांऊऐं करा, तिंयां आसा मेरै गुआह।”
\v 26 “पर तम्हैं निं तै बिशबास करदै, किल्हैकि, तम्हैं निं मेरी भेडा जैंदरा का आथी।”
\v 27 “मेरी भेडा शुंणां मेरै बोल, और हूँ बछ़ैणां तिंना, और तिंयां हांडा मूँह पिछ़ू-पिछ़ू।
\v 28 और हूँ दैआ तिना लै अनंत ज़िऊण, और तिंना निं मेरै हाथा का कोहै छड़ैऊई सकदअ।
\v 29 मेरअ बापू, ज़ुणीं तिंयां मुल्है दैनीं दी आसा, सह आसा सोभी का बडअ, और तेऊए हाथा का निं कोहै तीना छड़ैऊई सकदअ।”
\v 30 “हूँ और बापू आसा एकै।”
\v 31 यहूदी च़कै प्रभू यीशू लै पाथरै बाहणा लै पाथर।
\v 32 एता भाळी प्रभू यीशू तिना लै बोलअ, “मंऐ कियै आपणै बापूए तरफा का बडै भारी काम, इना मांझ़ै कसा कामा पिछ़ू लाई तम्हैं मुल्है पाथरै बाही?”
\v 33 यहूदी तेऊ लै उतर दैनअ, ‘भलै कामा पिछ़ू निं हाम्हैं ताल्है पाथरै बांहदै, तंऐ की परममशबरे निंदा ईहअ करै कि तूह बणां आपणैं आप परमेशबर।”
\v 34 यीशू तिना लै उतर दैनअ, “थारै बधाना दी कै लिखअ द निं आथी कि, “हूँ बोला, तम्हैं आसा ईश्बर।”
\v 35 “ज़ै तेऊ तिना लै ईश्बर बोलअ; ज़सा सेटा परमेशबर पुजअ (और पबित्र शास्त्रे गल निं छ़ुपी सकदी),
\v 36 तै ज़ुण पिता परमेशबरै पबित्र बणांई करै धरती दी भेज़अ, तम्हैं बोला तेऊलै कि तूह करा परमेशबरे निंदा, तैहीता मंऐ बोलअ कि हूँ आसा परमेशबरो पुत्र।”
\v 37 “ज़ै हूँ बापुओ काम नांई करदअ, तै निं मूँह परैंदै बिशबासा करनेए ज़रूरत आथी,
\v 38 पर ज़ै हूँ तेऊए काम करा, तै तम्हैं च़ाऐ मेरअ बिशबास करा, च़ाऐ न करा, पर इना कामों बिशबास ता करा, ताकि तम्हैं का थोग लागे और समझ़ एछे कि बापू आसा मूँह दी और हूँ आसा बापू दी।”
\v 39 तैबै तिनैं तेऊ ढाकणेंए कोशिश की पर सह निं तिने हाथै आअ।
\v 40 तेखअ नाठअ सह जरदण नदी पार एकी ज़ैगा लै, और सह रहअ तिधी, ज़िधी पैहलै बपतिसमअ दैआ थिय।
\v 41 और क्ई लोगै बोलअ तेऊ सेटा एछी करै कि यहून्ना ता निं कोई बी च़िन्ह रहैऊअ पर ज़ुण बी तेऊ यीशुए बारै बोलअ, सह थिय सच़42 और क्ई लोगै किय तिधी प्रभू यीशू दी बिशबास।
\c 11
\v 1 मरिअम और मारथा ती दुई बैहणी, तिने नगरी एक बेतनिया नांऊएं गरांऊंऐं त एक लाज़र नांओं आदमीं बमार।
\v 2 अह ती सही मरियम, ज़ुणीं किंमती खुशबूदार इत्रा करै प्रभूए पैर धोए तै और आपणै मूंडे शराळा करै प्रभू यीशुए पैर धोए तै, सह बमार लाज़र त तेसरअ सकअ भाई।
\v 3 तेऊए बैहणीं दैनअ प्रभू यीशू लै फैळअ कि “हे प्रभू, ज़हा संघै तूह बड़ी भारी झ़ूरी डाहा, सह आसा बमार।"
\v 4 एसा गला शुणीं प्रभू यिशू बोलअ, “अह बमारी निं मौता लै आथी पर अह आसा परमेशबरे गुणगाना हणा लै, कि तेऊ करै परमेशबरे शोहरूओ गुणगान ह्ई सके।"
\v 5 प्रभू यीशू डाहा त दूई बैहणीं मारथा मरिअम और तिने भाई लाज़रा संघै बड़ी झ़ूरी।
\v 6 ज़ाऊं तेऊ शुणअ, कि लाज़र आसा बमार, ता सह ज़िधी थिय; सह रहअ दुई धैळै तिधी।
\v 7 एता बाद तेऊ आपणैं च़ेलै लै बोलअ कि च़ाला हाम्हां नाशणअ ऐबै यहूदिआ लै।
\v 8 च़ेलै प्रभू लै बोलअ, “कि हे प्रभू, मैची ता यहूदी च़ाहा ताह पाथरा करै मारनअ, तज़ी बी तूह तिधा लै च़ालअ?”
\v 9 यीशू तिना लै उतर दैनअ, “धैळिए कै बाराह घांटै निं हंदै? ज़ै कुण धैळी हांडे, तेउ निं ठोह्ळ लागदी किल्हैकि तेऊका धेछिआ संसारो प्रैशअ,
\v 10 पर ज़ै कुण राची हांडे, तेऊ लागा ठोह्ळ किल्हैकि राची हआ न्हैरअ।"
\v 11 यिशू तिना का ईंयां गला बोली, और तेता बाद च़ेलै लै बोलअ कि म्हारअ दोस्त गअ सुती, हूँ च़ालअ नाशी तेऊ झ़ैऊंदअ।
\v 12 तैबै च़ेलै तेऊलै बोलअ, “हे प्रभू, ज़ै सह सुती गअ, कै सह बच़णअ?”
\v 13 प्रभु यीशु बोलअ त तीना लै ईहय कि लाज़र गअ मरी, पर तिंयां समझ़ै कि प्रभु बोलअ ईहअ कि सह आसा निंजा सुतअ द।
\v 14 तैबै प्रभु यीशू तिना लै साफ-साफ बोलअ, "कि लाज़र गअ मरी,
\v 15 और हूँ आसा तम्हां संघै खुश कि हूँ आसा तम्हां संघै ईधी, ताकि तम्हैं बिशबास करी सके, पर ऐबै च़ाला, हांम्हां नाशणअ तेऊ सेटा लै।”
\v 16 तैभै थोमा, ज़सा लै दिदूमुस बोला, आपणै साथी च़ेलै लै बोलअ, “च़ाला हांम्हां बी हुअ एऊ संघै मरदै नाशणअ।”
\v 17 ज़ाऊं तिंयां तिधी पुजै ता, यीशू मसीह का पतअ च़लअ कि लाज़रा हुऐ घोरी दाबी च़ार धैळै।
\v 18 सह थिय बेतलेहम, येरूशलेमा का कोई च़ार मील दूर।
\v 19 और बड़ै भारी यहूदी तै तिधी मारथा मरिअमा सेटा  चिंजदै आऐ दै।
\v 20 मारथा प्रभू यीशूए खबर‍ शुणीं आई बाता तैंणीं मिलदी, पर मरिअम रही घरै।
\v 21 मारथा प्रभू यीशू लै बोलअ, “हे प्रभू, ज़ै तूह इधी हंदअ, तै नांईं त मेरअ भाई कधि मरदअ,
\v 22 पर ऐबै बी आसा मूँह भरोसअ कि ज़ुण बी तूह परमेश्बरा का मांगे, सह दैणअ परमेश्बरा ताल्है।”
\v 23 प्रभु यीशू बोलअ तेसा लै, कि “हैळअ निं करै, तेरअ भाई हणअ ज़िऊंदअ।”
\v 24 मारथा तेऊ लै बोलअ कि, ‘मुखा आसा थोग कि पुनरूथाने बगती करनअ ताह सह ज़िऊंदअ।’
\v 25 प्रभू यीशू तेसा लै बोलअ,“ पुनरूथान और ज़िंदगी आसा हूँ आपै, ज़ै कुण मूँह परैंदै बिशबास करे, सह ज़ै मरी बी जाऐ, सह हणअ भी का ज़िऊंदअ।
\v 26 पर ज़ुण ज़िऊंदअ आसा और मूँह परैंदै बिशबास करा, सह निं अनंतकाल तैणीं मरदअ, कै तूह एसा गला दी बिशबास करा?”
\v 27 तेसा बोलअ, “हां प्रभू हूँ करा एसा गला दी बिशबास कि परमेश्बरो पुत्र मसीह ज़ुण एऊ संसारा दी एछणैं आळअ थिय, सह आसा तूहैई।”
\v 28 ईहअ बोली करै सह नाठी और आपणीं बैहणीं का च़ुप-च़ुपै बोलअ कि गूरूजी आसा ईधी, सह शादा ताह पोर्ही।
\v 29 ईहअ शुणीं करै सह तेभी पुजी प्रभू यीशू सेटा।
\v 30 (प्रभू यीशू निं मैची गरांऊंए पुजी थिय, पर सह थिय तिधी मैची ज़िधी तेऊ मारथा भेटी थी।)
\v 31 तिनै यहूदी, ज़ुण पांडा भितरी तिना लै सुख शांती दैंदै आऐ दै थियै, तीनै ज़ाणअ कि मरिअम नाठी हणीं लेरदी, तिधा लै ज़िधी लाज़र दाबअ द आसा, और तिंयां बी लागै तेसा पिछ़ू हांडदै।
\v 32 ज़ाऊं मरिअम तिधी पुजी, ज़िधी प्रभू यीशू थिअ, तिधी पुजधी तेसा प्रभू यीशु सेटा माथअ टेकअ और पैरा दी उटी बाखा लेरदी-लेरदी बोलअ, “हे प्रभू, ज़ै तूह इधी हंदअ, तै नांईं त मेरअ भाई मरदअ।”
\v 33 तैबै प्रभू मरिअमा और यहूदी लै ज़ुण तेसा पिछ़ू आऐ तै, तीना लेरदै भाळी हुअ आपणैं मनै दुखी, और गळ घुघळै भरी बोलअ कि “तम्हैं सह किधी आसा डाहअ द?”
\v 34 तिनै बोलअ, “हे प्रभू च़ाल, आपै भाळ।”
\v 35 प्रभू यीशूए आछी का लागै आशू बगदै।
\v 36 तैबै यहूदी आपू बिच़ै बोलदै लागै कि भाळा अह तेऊ संघा केतरी झ़ूरी डाहा त।
\v 37 पर तिना बिचै क्ई लोगै बोलअ ईहअ बी कि ‘अह ज़ुण काणैं लै आछी दैंदअ फिरा, ईहअ बी निं करी सकअ कि सह मांह्णूं नांईं मरदअ।’
\v 38 बड़अ भारी दुखी ह्ई करै पुजअ यीशू तेसा ज़ैगा, ज़िधी लाज़र दाबअ द त। सह ती एक जुहळ और एकी बडै पथरा करै त जुहळीओ मोहरअ बंद किय द।
\v 39 प्रभू यीशु तिनालै बोलअ कि “एऊ पाथरा बदळा पोर्ही”, तैबै मारथा बोलअ कि “हे प्रभू, तेऊका हणीं ऐबै बास शळैह्न लागीदी, आझ़ ग्ऐ तेऊ मरी च़ार धैळै ह्ई।”
\v 40 प्रभू यीशू तेसा लै बोलअ, “मंऐ ताखा किज़ै बोलअ त कि ज़ै तूह बिशबास करे ता तै भाळणीं ताह परमेश्बरे महिमां।”
\v 41 तैबै तिनें सह पाथर बदळअ पोर्ही और प्रभू यीशू आछी सरगा बाखा लै करी बोलअ कि, “हे पिता परमेश्बर, हूँ करा ताल्है धन्याबाद कि त्ऐं हेरी मेरी शूणीं,
\v 42 मुखा त थोग कि तूह शुणा हर बगत मेरी, पर ईहअ बोलअ म्ऐं तै कि ज़ुण ईंआ लोग फेर फिरदै आसा, ईंआ बी बिशबास करे कि तंऐ आसा हूँ भेज़अ द।”
\v 43 ईहअ बोली करै तेऊ ज़ोरै हाक पाई कि “हे लाज़र, बागा लै निखळ।”
\v 44 ज़ुण लाज़र मरी गअ थिअ, सह निखळअ बागा लै, तेऊओ शरीर त मरगे कापळै करै पळेठूअ द और तेऊओ मूंह त कुआया करै बंद। तैबै तिना लै प्रभू यीशू बोलअ “एऊ खोला पोर्ही और एऊ दैआ नाशणैं।”
\v 45 तैबै क्ई यहूदी ज़ुण तिधी मरिअमां सेटा लै आऐ दै थिऐ तिनैं एऊ च़मतकारा भाळी किअ तिना मांझ़ै किअ क्ई तेऊ दी बिश्बास।
\v 46 और तिना बिच़ै क्ई ज़ह्णै फरीसी सेटा नाशी दैनअ एऊ कामों समाच़ार।
\v 47 ईहअ‍ शुंणी याजकै और माहायाजकै कठा ह्ई करै एक सभा की, और बोलअ कि “हांम्हैं कै करा, अह मांह्णू ता बड़ै च़िन्ह च़मतकार रहैऊआ?”
\v 48 ज़ै हांम्हैं एऊलै एही ई छ़ूट दैंदै रहे, ता सोभी करनअ तेउ परैंदै बिशबास, और रोमीं करनअ म्हारी ज़ैगा और देशा दी कबज़अ।
\v 49 तैबै तिना बिच़ै काईफा ज़ुण तेसा साला माहायाजक थिअ, तेऊ बोलअ, “तम्हैं निं किछ़ ज़ाणदै,
\v 50 और ना ईहअ सोच़दै कि तम्हां लै आसा अह भलअ कि म्हारै लोगा लै एक मांह्णू मरे,  सारी ज़ाती ता नाश ना होए।”
\v 51 सह गल निं तेऊ आपू बाखा बोली, पर तेसा साला माहायाजक हणेंए नातै की भबिष्यबाणीं, कि यीशू मरनअ तेसा ज़ाती लै,
\v 52 ना कि सिधअ तेसा ज़ाती लै, पर एते तैणीं बी कि परमेश्बरे छिंगुऐ दै बच्च़ै बी कठा करे।
\v 53 और तेसा ई धैळी ओर्ही लागै तिंआ यीशू मारने जोगा करदै।
\v 54 तैहीता तधा पोर्ही निं यीशू तिना बिच़ै प्रगटअ नाठअ, पर तिधा का ज़ंगला नेळ देशै एकी ईफराईम नांऊंए नगरी लै नाठअ और आपणैं च़ेलै संघै लागअ तिधी रहंदअ।
\v 55 और यहूदीओ फसह पर्ब थिय नेळ, और सराज़ा का बी नाठै क्ई लोग येरुशलेम तेऊ पर्बा लै ताकि आपणैं आप शुध करी सके।
\v 56 ता तिंयां यीशू लोळै और मांदरै खळै ह्ई बोलदै लागै कि तम्हैं कै समझ़ा? कि एसा साला सह पर्बा लै एछे कि नांईं एछे?57 फरीसी और माहायाजकै त सोभी का ईहय बोली डाहअ द कि, ज़ै कसा का यीशू धेछिए, तै खोज़ै हाम्हां का, हांम्हां ढाकणअ सह॥
\c 12
\v 1 तेखअ प्रभू यीशू मसीह फसहे पर्बा का छ़हा धैळै पैहलै बेतनियाह लै आअ, ज़िधी लाजर थिय, ज़ुंण प्रभू मरी करै किय त ज़िंऊंदअ।
\v 2 तिधी तिनै प्रभू लै रोटी बणांई, मार्था सेऊआ टैहली करदी और लाज़र बी थिअ तिना बिच़ै रोटी खांदअ बेठअ द ज़ुंण यीशू संघै रोटी खांदै तै बेठै,
\v 3 तैबै मरिअमैं आधअ सेर ज़टामांसीओ खुशबूदार इत्रा करै प्रभूए पैर धोऐ ओर आपणैं मुंडे शराळा करै टुशै प्रभुए पैर, और इत्रे खुशबू भरूई सारै घरै और सारअ घर हुअ खुशबूदार।
\v 4 पर तिना च़ेलै बिच़ै यहूदा इसकरोती ज़ुणीं यीशू पकड़ाऊणै आळअ त, तेऊ बोलअ,
\v 5 'अह ईत्र चिई शए दनारै बेच़ी करै कंगाळा लै किल्है निं दैनअ?'
\v 6 तेऊ निं अह गल तै बोली कि तेऊ थी कंगाळो फिकर, तेऊ बोली अह तै सह त च़ोर। तेऊ का रहा ती ढबे थैली, और तेता का करा त सह च़ोरी।
\v 7 यीशू बोलअ, “तेऊ दै मेरी दाबणेए धैळी तैणीं एकै रहणैं,
\v 8 कंगाळ रहणै तम्हां संघै कबल्लै पर हूँ निं तम्हां संघै कबल्लअ रहणअ।”
\v 9 यहूदी बिच़ै ज़ुंण आम लोग ज़ुंण यिशूए बारै किछ़ निं बोलदै तै, तिना का गअ थोग लागी कि सह आसा तिधी, तिंयां निं सिधै यीशूए तैणीं तिधा लै भाळै आऐ पर तिंयां आऐ तैबी कि लाज़र भाळणअ ज़ुंण यीशू मरी करै ज़िऊंदअ किय त।
\v 10 माहायाजकै दैनअ ईहअ हुकम कि लाज़रा बी पा एबै मारी
\v 11 किल्हैकि तेऊए बज़हा नाठै क्ई यहूदी और तिनैं किय प्रभू यीशू दी बिशबास।
\v 12 दुजै धैळै बड़ै भारी लोगै ज़ुंण येरूशलेमे पर्बा लै आऐ थियै,  ईहअ शुंणीं कि प्रभू यीशू आसा लागअ द येरूशलेमां लै एछदअ,
\v 13 तिनैं खज़ूरे शांह्णटी आणीं और प्रभू यीशू सेटा लै नाठै शदाणूं, और ज़ोरै-ज़ोरै लागै बोलदै, होशान्ना, होशान्ना, धन धन ईसराईले राज़ै लै ज़ुंण परमेश्बरे नांऊंएं एच्छा।
\v 14 तैबै यिशू मसीह एक गाधैए बच्च़अ भेटअ और सह बेठअ तेऊ परैंदै।
\v 15 ज़िहअ पबित्र शास्त्रा दी लिखअ द आसा कि “हे सिओनें बेटी, डरै निं आथी, भाळ, तेरअ राज़अ आसा लागअ द गाधेए बच्च़ै परैंदै बेशी एछदअ।”
\v 16 तेऊए च़ेलै निं पैहलै इंयां गला समझ़ी ती, पर ज़ैबै यीशू मसीह महींमा दी प्रगट हूअ, तैबै तिना आद फिरी कि इंयां गला आसा यीशू मसीहे बारै शास्त्रा दी लिखी दी, और लोगै किय तेउ संघै ईहअ बर्ताअ।
\v 17 तबै छ़ुंडा बिच़ा का लोगै ज़ुण तेभै तेऊ संघै थियै, एही गुआही दैनी कि यीशू शादअ लाज़र जुहळी दी दाबअ द लाज़र बागा लै, और मुंऐं दै बिच़ा का किय ज़िऊंदअ।
\v 18 एऊई कारणैं आऐ तै लोग यीशू मसीह सेटा मिलदै, किल्हैकि तीनै शुंणअ त कि यीशू किय अह च़मत्कार।
\v 19 तैबै फरीसी आपू बिच़ै गला लागै कि, सोच़ा ता सही आरो, थारै निं किछ़ ह्ई सकदअ, भाळा, सारी दुनिंयां च़ाली तेऊ पिछ़ू ह्ई!
\v 20 ज़ुंण लोग तेऊ पर्बा लै भज़न करदै आऐ दै थियै, तिना बिच़ै थियै क्ई यूनानी बी।
\v 21 तिनैं गलीले बैतसैदा गरांऊंऐ रहणैं आळै फिलिपुसा सेटा नाशी करै अरज़ की, कि “हे शीरीमान हांम्हैं च़ाहा प्रभ यीशू सेटा मिळणअ।”
\v 22 फिलिपुसै बोली ईंयां गला आपणैं साथी आंदरिआसा का, और तिंयां दुई बोलअ प्रभू यीशू का।
\v 23 एसा गला शुंणी प्रभू यीशू तिना का बोलअ, “सह बगत गअ एच्छी कि मांह्णूए शोहरूओ गुणगान हो।
\v 24 हूँ खोज़ा तम्हां का सच्च़ी-सच्च़ी कि, ज़ेभै तैणीं गिंहूंओ दाणअ खेच़ै दी पळी करै नांई मरदअ, तेभै तैणीं रहा सह एकै पर जांऊं सह मरा, तेखअ लागा तेथ क्ई दाणैं।”
\v 25 “ज़ुंण आपणैं प्राणां का प्यार करा, सह खोआ तेता; पर ज़ुंण एऊ संसारै आपणै प्राणां का प्यार नांईं करदअ, सह डाहा अनंत ज़िऊंणां तैणीं तेता सभाळी।”
\v 26 ज़ै कुण मेरी सेऊआ करा, सह लागै मूँह पिछ़ू हांढदअ; और ज़िधी हूँ आसा, तिधी हणअ मेरअ सेऊआकार बी। ज़ै कुण मेरी सेऊआ करे; तेऊ भेटणअ बापू परमेश्वरा का आदरमान।
\v 27 “ऐबै लागअ मेरअ ज़िऊ घबरांदअ, ईहअ करै मंऐ कै लाअ तम्हां लै बोली? पर हूँ पुजअ दा एतेई तैणीं एऊ बगता दी।”
\v 28 “हे पिता, आपणैं नांऊंए महिंमा कर,” तैबै एक आकाशबाणीं हुई, कि मंऐं आसा हेरी दी एऊए महिंमा करी, और आजू बी रहणअ करदअ।”
\v 29 ज़ुंण तिधी खह्ळूऐ दै लोग शुणैं तै लागै दै, तिंनै बोलअ कि गुळूबिजळू लागअ, और क्ई बोलअ कि स्बर्गदूतै कीई एऊ संघै गला।
\v 30 एता लै प्रभू यीशू बोलअ कि अह शबद निं मुल्है आई पर अह आसा तम्हां लै।
\v 31 एबै हणअ ऐसा दुनिंओ न्याय, एसा दुनिंआ दी कबज़ै करनै आळअ काढणअ ऐबै बागा लै।
\v 32 ज़ै मूँह एसा दुनिंयां का उझै च़के, तै निंणै मूँह सोभ आपू सेटा लै।”
\v 33 ईहअ बोली करै की तेऊ अह गल प्रगट कि सह केही मौता मरनअ।
\v 34 एसा गला शुंणीं लोगै तेउ लै बोलअ, कि हांम्हैं आसा बधाना दी अह गल शुणीं दी कि मसीह रहणअ हमेशा ज़िंऊंदअ, पर तै तूह किल्है बोला कि मांह्णूओ शोहरू आसा उछ़टै दी छ़ड़ाऊणअ ज़रूरी?
\v 35 अह मांह्णूंओ शोहरू कुण आसा? प्रभू यीशू तिना लै बोलअ, “दिऊअ आसा थोळी घळी तम्हां सेटा, ज़ेभै तैणीं दिऊअ तम्हां सेटा आसा, तेभै तैणीं लागा हांडदै; ईहअ निं हआ कि तम्हैं रहा न्हैरै दी, ज़ुंण न्हैरै दी हांडा, तेऊ का निं ईहअ पतअ हंदअ कि केसी नाशणअ।”
\v 36 ज़ेभै तैणीं दिऊअ तम्हां संघै आसा, दीऊएओ बिशबास करा ताकि तम्हैं दिउए लुआद बणीं सके। ईना गला बोली करै लागअ यीशू मसीह हांडदअ और तिनें नज़रा का रहअ दूर ई।
\v 37 और तेऊ रहैऊऐ तिंना का क्ई च़िन्ह पर तैबी बी निं तिनैं बिशबास किअ।
\v 38 तै बी कि याशायाह भबिष्याबकतो सह बच़न पुरअ हो कि, “हे प्रभू म्हारै गलो भरोसअ कुंणीं किय? और प्रभूए बाहो बल कसा दी हुअ प्रगट?”
\v 39 याशायाह बोलअ भी कि तिंयां निं ईहय करै बिशबास करी सकै कि,
\v 40 “तेऊ की तिनें आछी कांणीं और तिनों मन किय काठअ, ईहअ निं होए कि तिंयां भाळे और मना का समझ़े, और तिंयां बदळे और हूँ करूँ तीना च़ांगअ।"
\v 41 याशायाह बोली ईंयां गला तैबै ज़ांऊ तेऊ प्रभूए मंहिंमा भाळी।
\v 42 तैबी क्ई सरकारी अफसरै किय यीशू दी बिशबास पर फरिसीए कारण निं तिंयां प्रगटै मंदै थियै, ताकि ईहय ना हो कि तिनां तिंयां अराधना घरा का बागै ना काढे।
\v 43 किल्हैकि मांह्णूंए तरीफ करनी लागा ती तिंना परमेशबरे तरीफा का ज़ादी प्यारी।
\v 44 प्रभू यीशू बोलअ तिना लै ज़ोरै-ज़ोरै कि, “ ज़ुंण मूँह परैंदै बिशबास करा, सह निं मूँह परैंदै पर सह करा मेरै भेज़णैं आळैओ बिशबास।
\v 45 और “ज़ुंण मूँह भाळा, सह भाळा मेरै भेज़णैं आळै।”
\v 46 हूँ आसा आअ द एऊ संसारै दिऊअ बणीं, ताकि ज़ुंण मूँह दी बिशबास करे, सह न्हैरै दी ना रहे।"
\v 47 ज़ै कुंण मेरी गला शुंणीं करै नांई मने, तेऊलै बी निं हूँ दोष लांदअ, किल्हैकि हूँ निं संसारा लै दोषा लांदअ आथी आअ द, पर हूँ आअ दा संसारा बच़ाऊंदअ।”	36	2014-05-29 06:32:09	
778212	2015-05-31 17:40:03	bfeea835b5f4632cebee6268815b52afb9bdd044	0	NULL	NULL	NULL	d352b9e34a6a6e7ebd2c43b22246877b8c6d3e84	NULL	John	12	48	“ज़ुंण मूँह तुछ समझ़ा, और मेरी गला नांईं मंदअ, तेऊ लै दोषा लाणैं आळअ आसा मेरअ बोल, ज़ुंण मंऐं बोलअ, तेऊ करै लागणअ आखरी बगती तेऊ लै दोष।	36	2014-05-29 06:32:09	
778213	2015-10-25 15:43:19	bfeea835b5f4632cebee6268815b52afb9bdd044	0	NULL	NULL	NULL	458ef08fad7bf55038de8de401ab2a1ad6c21c86	NULL	John	12	49	किल्हैकि मंऐ निं आपू बाखा गला की, पर पिता ज़ुंणीं हूँ भेज़अ द आसा, तेऊ आसा मुल्है आज्ञा दैनीं दी कि कै बोळणअ? और कै खोज़णअ?50 और हूँ ज़ाणा कि तेऊए आज्ञा आसा अनंत ज़िऊण; तैहीता हूँ बोला कि, ज़िहअई पिता परमेशबरै मुखा खोज़अ, तिहअई मंऐ बोलअ।”	36	2014-05-29 06:32:09	
778274	2015-10-25 15:43:42	bfeea835b5f4632cebee6268815b52afb9bdd044	0	NULL	NULL	NULL	dd5392ac409bd808800b1b2929b1a09b3aa9b762	NULL	John	13	1	फसहे पर्बा का पैहलै ज़ाऊं यीशू का थोग लागअ कि मेरी ग्ई सह घळी एच्छी कि ऐबै एऊ संसारा छ़ाडी लागणअ नाशणअ पिता सेटा लै बापस, प्रभू यीशू किय आखरी तैणीं तिहयई प्रेम ज़िहअ सह पैहलै करा त।	36	2014-05-29 06:32:12	
778275	2015-05-31 17:48:51	bfeea835b5f4632cebee6268815b52afb9bdd044	0	NULL	NULL	NULL	edc60b58e77e74485cba92de36002d42c2cb54bf	NULL	John	13	2	ता, ज़ाऊं शैतान, यहूदा इसकरोतीए मनैं मुकअ त इहअ पाई कि यीशू मसीह बझ़ैळणअ ढाकणैं, तैबै बैळी खाणेंए बगती;	36	2014-05-29 06:32:12	
778276	2015-05-31 17:49:07	bfeea835b5f4632cebee6268815b52afb9bdd044	0	NULL	NULL	NULL	4346a24a170887bc534706dbd6f69aede13b583c	NULL	John	13	3	प्रभू यीशू का गअ थोग लागी कि पिता परमेशबरै की सोभ गला मेरे  हाथै और हूँ आसा परमेशबरा सेटा का आअ द और मूँह लागा ऐबै परमेशबरा सेटा लै बापस नाशणअ,	36	2014-05-29 06:32:12	
778277	2015-05-31 17:49:36	bfeea835b5f4632cebee6268815b52afb9bdd044	0	NULL	NULL	NULL	d1d3eba2cd7e439bbe02d1ac7f28d09d961cb305	NULL	John	13	4	रोटी खाणैं का उझ़ूअ खळअ और आपणीं घेरी का झिकळै खोलै, और गाचू बाह्नअ आपणीं कुछी।	36	2014-05-29 06:32:12	
778278	2015-05-31 17:49:52	bfeea835b5f4632cebee6268815b52afb9bdd044	0	NULL	NULL	NULL	e317fc38e6b9db4be6afecd2255296bab24f9b64	NULL	John	13	5	तैबै डबरू दी पाणीं भरी लागअ च़ेले पैरा धोंदअ और ज़ुण गाचू कुछी बाह्नअ द त, तेता करै लागअ तिने खूरा टुशदअ।	36	2014-05-29 06:32:12	
778279	2015-05-31 17:49:59	bfeea835b5f4632cebee6268815b52afb9bdd044	0	NULL	NULL	NULL	9e296dc2b7a9eb87e7357926954edf9e182e087e	NULL	John	13	6	ज़ांऊ सह शिमोन पतरसा सेटा पुजअ, तेऊ बोलअ, “हे प्रभू, तंऐ कै मेरै पैर लाऐ धोई?”	36	2014-05-29 06:32:12	
778280	2015-05-31 17:50:28	bfeea835b5f4632cebee6268815b52afb9bdd044	0	NULL	NULL	NULL	189e8781b9d9faa249432534ed9e7c184d250a8c	NULL	John	13	7	प्रभू यीशू मसीह तेऊ लै उतर दैनअ, “ज़ुंण हूँ एभै करा, मैची निं ताह एते समझ़ आथी, पर एता बाद जाणअ तूह समझ़ी।
\c 13
\v 8 पतरसै बोलअ, “हूँ निं दैंदअ कधि ताह आपणैं पैर धोणैं।" ईहअ शुणीं प्रभू यिशू उतर दैनअ, “ज़ै हूँ तेरै पैर नांईं धोऊं ता तै निं मूँह संघै तेरअ कोई हेसअ आथी।”
\v 9 ईहअ शुणीं पतरसै बोलअ, “हे प्रभू, “तै धो मूँह खूरा संघै मेरै हाथा मुंहा संघी।”
\v 10 यीशू तेऊ लै बोलअ, “ज़ुंण न्हैऊई आसा गअ द, तेऊ निं हाथा का सुआई होर धोणें ज़रूरत आथी, सह आसा बिलकुल साफ। तम्हैं बी आसा साफ पर सोभै निं आथी।”
\v 11 तेऊ का थिय थोग कि सह कसा बझ़ैळणअ ढाकणैं, तैहीता तेऊ ईहअ बोलअ कि तम्हैं निं सोभै साफ आथी।
\v 12 ज़ांऊ सह तिने खूर धोई मुकअ, और झिकळै बाह्नीं करै भी तिना बिच़ै बेठअ, तैबै तिना लै बोलदअ लागअ, “तम्हैं एसा गला समझ़ै बी कि मंऐ तम्हा संघै कै किय?”
\v 13 “तम्हैं बोला मुल्है गुरू और प्रभू, एसा गला बोला तम्हैं ठीक, किल्हैकि हूँ आसा,
\v 14 ज़ै मंऐ गूरु और प्रभू ह्ई करै बी थारै खूर धोऐ, ठीक ईहैई लागा तम्हां बी एकी दूजेए खूर धोणै।”
\v 15 “किल्हैकि मंऐ रहैऊअ तम्हां का करी करै, कि ज़िहअ मंऐ तम्हां संघै किय, तिहअ करा तम्हैं बी,
\v 16 हूँ बोला तम्हां लै सच्च़ी-सच्च़ी कि दास निं आपणैं सुआमीं का बडअ हंदअ, ना भेज़अ द भेज़णै आळै का बडअ हंदअ।”
\v 17 “तम्हैं ज़ाणा ईना गला, पर धन्य हणैं तम्हैं तै, ज़ै तिना गला दी च़ले (मने)।”
\v 18 हूँ निं तम्हां सोभीए बारै आथी बोलदअ लागअ द, ज़ुंण मंऐ च़ुनी आसा हेरै दै, पर अह आसा तै कि, पबित्र शास्त्रो इहअ लिखअ द पुरअ होए कि, “ज़ुंण मेरी रोटी खा, तेऊ च़की मुल्है लात।”
\v 19 “एसा गला हणैं का आसा लागअ द हूँ तम्हां का पैहलै बोलदअ, ताकि ज़ेभे अह गल होऐ, तेता बाद करे तम्हैं बिशबास कि हूँ आसा सहैई।”
\v 20 हूँ बोला तम्हां का सच्च़ी-सच्च़ी की, “ज़ुण मेरै भेज़ैदैओ सुआगत करा, सह करा मेरअ सुआगत, और ज़ुंण मेरअ सुआगत करा, सह करा मेरै भेज़णै आळैओ सुआगत।”
\v 21 ईना गला बोलदी भरूऐ यीशूए भितरा का आत्मां दी गळ-घूघळै, और बोलअ कि, “हूँ बोला तम्हां का सच्च़ी-सच्च़ी ईहअ कि तम्हां बिच़ै आसा एक ईहअ ज़सा हूँ ढाकणैं बझैळणअ।”
\v 22 च़ेलेए मनै पळअ ईहअ बैहम कि अह हाम्हां मांझ़ै कसा लै आसा लागअ द बोलदअ? और तिंयां लागै एकी दुजेए मूंहै भाळै।
\v 23 तेऊए च़ेलै बिच़ै एकी ज़ुंण यीशू संघै बड़अ प्रेम डाहा त, सह त प्रभू यीशूए हिका बाका लै ढूळी करै बेठअ द,
\v 24 तैबै शिमोन पतरसै तेऊ बाखा शारअ करी करै पुछ़अ कि अह कसरै बारै आसा लागअ द बोलदअ?
\v 25 तैबै तेऊ तिहयई करै प्रभू यीशुए हीका बाखा ढूळी करै पुछ़अ, “हे प्रभु, “सह कुंण आसा?” यीशु उतर दैनअ, “ज़सा लै मूँह रोटीओ म्हार डबेऊई करै दैणअ, सहैई आसा।”
\v 26 तेखअ दैनअ तेऊ रोटिओ म्हार डबेऊई करै शमोंने शोहरू यहूदा इसकरोती लै।
\v 27 ता, म्हारा ढाकधी बसअ तेऊ दी शैतान, तैबै प्रभू यीशू तेऊ लै बोलअ, “जु़ंण तंऐ करी आसा लाअ द, तेऊ कर छ़ेकै।"
\v 28 पर तिधी बेठै दै निं कोही बी अह गल समझ़ी कि यीशू अह गल तेऊ लै किल्है बोली।
\v 29 यहूदा का ह्आ तै ढबेए थैली, ईहअ करै क्ई समझ़अ ईहअ कि यीशू बोलअ तेऊले कि ज़ुण च़िज़ा हाम्हां पर्बा मनाऊंणा लै लोळी, तिना आण हाटी का ल्ई, या ईहअ कि भुखै नचिशै लै एछ किज़ै दैई।
\v 30 तैबै सह नढैऊए रोटीए म्हारा ल्ई नाठअ राची बागा लै।
\v 31 ज़ाऊं सह बागा लै नाठअ, तैबै प्रभू यीशू मसीह बोलअ, “ऐबै हुई मांह्णूए शोहरूए महिंमा और परमेशबरे महिंमा हुई तेऊ दी।"
\v 32 “तेखअ परमेशबरा बी करनीं आपणैं मनैं तेऊए महिंमा एभी।"
\v 33 “हे लान्हैओ, हूँ आसा थोळी घळी तम्हां सेटा, तेखअ हणैं तम्हैं मूँह लोळै, और ज़िहअ मंऐ यहूदी का बोलअ कि ज़िधा लै हूँ नाशणअ तिधी निं तम्हैं एछी सकदै, और तिहअई बोला हूँ ऐबै तम्हां लै।”
\v 34 “ऐबै दैणीं मूँह तम्हां लै एक नंऊंई आज्ञा, कि “एकि दुजै संघै डाहा झ़ूरी, ज़ेही मंऐ तम्हां लै झ़ूरी की तेही झ़ूरी करा तम्हैं एकी दुजै लै,
\v 35 ज़ै तम्हैं आपू बिच़ै झ़ूरी डाहे, तेता करै बछ़ैळणैं तम्हैं कि तम्हैं आसा मेरै च़ेलै।”
\v 36 शिमोन पतरसै प्रभू लै बोलअ, “हे प्रभू, तूह किधा लै च़ालअ नाशी?” प्रभू यीशू तेऊ लै उतर दैनअ, “ज़िधा लै हूँ नाशणअ तिधा लै निं तूह मूँह पिछ़ू एभी एछी सकदअ, पर एता बाद एछणअ तूह मूँह पिछ़ू।”
\v 37 पतरसै बोलअ, हे प्रभू , “हूँ ताह पिछ़ू एभी किल्है निं ऐछी सकदअ? हूँ सका तेरी तैणीं आपणीं ज़ान बी दैई।”38 यीशू बोलअ, “तूह कै मेरी तैणीं आपणीं ज़ान बी सका दैई? हूँ बोला ताल्है सच्च़ी-सच्च़ी कि दोती मुरगै बाशणैं का पैहलै करनअ ताह मूँह बछ़ैळणा का नाईं।”
\c 14
\v 1 “तम्हैं निं हैळअ करी, तम्हैं करा परमेशबरो बिशबास, मूँह परैंदै बी डाहा बिशबास,
\v 2 मेरै बापूए घरै आसा रहणा लै बड़ी भारी ज़ैगा, ज़ै नांईं हंदी, तै हेरनअ त मूँह तम्हां लै बोली, हूँ आसा च़ालअ द तम्हां लै ज़ैगा बणांदअ नाशी।
\v 3 ज़ाऊं मूँह तम्हां लै ज़ैगा बणांई हेरनी, तेखअ एछणअ मूँह बापस फिरी और तम्हैं बी निंणैं मूँह आपू संघै, ताकि ज़िधी हुँ रहूं तिधी तम्हैं बी तिधी रही सके।”
\v 4 “तम्हां का आसा थोग कि हूँ किधा लै नाशणअ, तिधा लै नाशणेओ रसतअ बी हेरा तम्हैं ज़ाणीं।”
\v 5 थोमा तेऊ लै बोलअ, “हे प्रभू, हांम्हां का नि थोगै कि तूह किधा लै नाशणअ, ता बातो थोग किहअ करै च़ालअ हाम्हां का लागी?”
\v 6 प्रभू यीशू तेउ लै बोलअ, “मार्ग, सचच़ाई और ज़िंदगी आसा हूँ, मूँह बिह्णीं निं बापू सेटा कोहै पुजी सकदअ।”
\v 7 “ज़ै तम्हैं हूँ बछ़ैणअ हंदअ, तै बछ़ैळणअ त तम्हां मेरअ बाब बी, और एभा पोर्ही बछ़ैणा तम्हैं और भाळी बी हेरअ।”
\v 8 फिलिपुसै यीशू लै बोलअ, “हे प्रभू, बापू रहैऊ हांम्हां का, और अहैई आसा हाम्हां लै बडी गल।”
\v 9 यीशू तेऊ लै बोलअ, “हे फिलिपुस, एतरै धैळै ओर्ही आसा हूँ तम्हां संघै, और तूह कै मूँह बछ़ैणदअ निं आथी? ज़ुणीं हूँ भाळअ, तेऊ भाळअ बापू, तूह ईहअ किल्है बोला कि बापू निं हांम्हैं भाळी।”
\v 10 तूह कै बिश्बास निं करदअ कि हूँ आसा बापू दी और बापू आसा मूँह दी? इना गला ज़ुण हूँ तम्हां का बोला; इना निं हूँ आपू बाखा बोलदअ, पर बापू करा मूँह दी रही करै आपणैं काम।”
\v 11 “मेरी एसा गलो भरोसअ करा कि हूँ आसा बापू दी और बापू आसा मूँह दी, ईहअ नाईं ता मेरै कामा भाळी करा भरोसअ।”
\v 12 “हूँ बोला तम्हां का सच्च़ी-सच्च़ी कि ज़ुण मूँह दी बिशबास करा, तेऊ करनै तिंयां सारै काम ज़ुण हूँ करा, ईंयां ता हुऐ पर तेऊ करनै एता का बी बडै-बडै काम, किल्हैकि हूँ च़ालअ ऐबै बापू सेटा लै नाशी।”
\v 13 “और ज़िहअ बी तम्हैं मेरै नांऊंऐ मांगे, मूँह दैणअ तम्हां लै तिहअ ई, ताकि शोहरु करै बापूओ गुणगान होए।”
\v 14 “ज़ै तम्हैं मुखा मेरै नांऊंए मांगे, मूँह करनअ सह।
\v 15 ज़ै तम्हैं मूँह संघै झ़ूरी डाहा, तै मनणीं तम्हां मेरी आज्ञा बी,
\v 16 और मूँह करनी बापू का अरज़ कि तम्हां लै भेज़ एक होर मददगार, ज़ुण कबल्लअ तम्हां संघै रहे,
\v 17 मतलब सच्च़ाईओ आत्मां, तेऊ निं संसार मनी सकदअ, किल्हैकि सह निं तिना का धेछदअ और ना ता तिंयां बछ़ैणदै आथी, सह आत्मां हणअ तम्हां दी और तम्हैं बछ़ैणा तेऊ और सह रहा तम्हां संघै।”
\v 18 “हूँ नि कधि तम्हां अनाथ छ़ाडदअ, हूँ रहणअ आपै तम्हां संघै।”
\v 19 “थोळी घळी बाद निं अह दुनिंयां मूँह भाळी सकदी पर तम्हैं सका मूँह भाळी ईहय करै कि हूँ आसा ज़िऊंदअ और तम्हैं बी रहणैं ज़िऊंदै,
\v 20 तेसा धैळी ज़ाह्ळणअ तम्हां कि हूँ आसा बापू दी, और तम्हैं आसा मूँह दी, और हूँ आसा तम्हां दी।"
\v 21 “ज़सा का मेरी आज्ञा आसा, और ज़ुण तिना मना, सहैई डाहा मूँह संघै सच्च़ी झ़ूरी और तेऊ संघै डाहणीं मेरै बापू बी झ़ूरी और मूँबी डाहणीं तेऊ संघै झ़ूरी और मूँह हणअ आपू तेऊ दी प्रगट।
\v 22 यहूदा (ज़ुण इसकरोती नांई आथी) यिशू लै बोलअ, “हे प्रभू, ईहअ किज़ै हुअ कि तूह च़ाहा हणअ हाम्हां दी प्रगट और दुनिंयां दी निं च़ाहंदअ?”
\v 23 प्रभू यीशू तेऊ लै बोलअ, “ज़ै कुंण मूँह संघै झ़ूरी डाहा, तै मनणीं तेऊ मेरी आज्ञा, और मेरै बापू बी करनी तेऊ संघै झ़ूरी और हाम्हां एछणअ तेऊ सेटा लै और तेऊ संघै बसणअ।”
\v 24 “ज़ुण मूँह संघै झ़ूरी नीं करदअ, सह निं मेरी आज्ञा मंदअ। ज़ुण बच़न तम्हैं शुणा, सह निं मेरअ आथी पर सह आसा मेरै बापुओ, ज़ुणीं हूँ भेज़अ द आसा,
\v 25 ईंयां सोभ गला खोज़ी मंऐ तम्हां का तम्हां बिच़ै रही करै।”
\v 26 “पर मददगार, पबित्रात्मा ज़ुण बापू मेरै नांऊंऐ तम्हां लै भेज़णअ, तेऊ सखाऊणीं तम्हां का सोभै गला और ज़ुण गला मंऐ तम्हां का खोज़ी दी आसा, तेऊ फरेऊणीं तिना सोभी गलै तम्हां का आद।’
\v 27 हूँ दैऊं तम्हां लै शांती, ज़िहअ संसार हैळअ फिकर दैआ, तिहअ निं हूँ तम्हां लै दैंदअ, मूँह दैणी तम्हां लै आपणी शांती ताकि थारअ मन ना घबराए; ना डरे।”
\v 28 “तम्हैं शुणंअ मुखा ईहअ कि हूँ च़ालअ नाशी और तम्हां सेटा लै एछणअ बापस फिरी, ज़ै तम्हैं मूँह संघै झ़ूरी डांहदै, तै हणैं तै तम्हैं एसा गला शुंणी खुशी कि हूँ च़ालअ बापू सेटा लै नाशी, किल्हैकि बापू आसा मुखा बडअ।
\v 29 और मंऐ हेरअ एता हणै का पैहलै तम्हां का खोज़ी, ज़ेभै सह ह्ई जाए तेभै करनअ तम्हां भरोसअ।”
\v 30 “ऐबै निं मूँह तम्हां संघै खासी गला करनी, किल्हैकि एसा दुनियों सरदार ग्अ एछी, और मुखा निं तेऊओ किछ़ै आथी।31 पर अह हणअ तै कि दुनिंयां का थोग लागे कि हूँ डाहा बापू बापू संघै झ़ूरी, और ज़िहअ बापू मुल्है ढेअ करा, हूँ करा, हूँ करा तिहयई। उझ़िआ, च़ाला इधा का।”
\c 15
\v 1 “सच्च़ी बेल आसा हूँ, और मेरअ बापू आसा ज़िमिंदार।”
\v 2 “ज़ुण डाळी मूँह दी आसा, और फळ नाईं दैंदी, सह पाणीं तेऊ काटी। और ज़ुण डाळी फळा दैंदी होए, तेते करनी तेऊ छांग ताकि होर बी ज़ादी फसल होए।”
\v 3 ज़ुण मंऐ बच़न तम्हां का बोलअ, तेता करै आसा तम्हैं शुध।
\v 4 “तम्हैं रहा मूँह दी टेकी, और हूँ रहूँ तम्हां दी, ज़ेही शाह्णटी बेला दी टेकी नां रहे, तै निं सह आपणैआप फळ दैई सकदी। ठिक तिहअई ज़ै तम्हैं मूँह दी टेकी नाईं रहे, तै निं तम्हैं फळ दैई सकदै।"
\v 5 “हूँ आसा अंगूरे बेल, तम्हैं आसा शांह्णटी, ज़ुण मूँह दी टेकी रहा, और बेला दी आसा, तेथ लागा ज़बरदस्त फसल, किल्हैकि मुखा ज़ुदै ह्ई करै निं तम्हैं किछ़ै करी सकदै।”
\v 6 “ज़ै कुंण मूँह दी टेकी नाईं रहे, ता सह शोटणअ धरना लै ज़ेही शुकी दी शाह्णीं शोटा और लोग निंयां तिना झाळी करै आगी ज़ाळणा लै और तिंयां दझ़ा आगी जैंदरी।”
\v 7 “ज़ै तम्हैं मूँह दी टेकी रहे और मेरी गला बी तम्हां दी टेकी रहे, तै तम्हैं ज़ुण बी मांगे सह भेटणअ तम्हां।”
\v 8 “मेरै बापूओ गुणगान ह्आ एता करै कि ज़ै तम्हां दी खासी फसल लागे और तैही हणै तम्हैं मेरै च़ेलै।
\v 9 ज़ेही बापू मूँह संघै झ़ूरी की तेही झ़ूरी की मंऐ तम्हां संघै, मेरी झ़ूरी दी रहा टेकी।
\v 10 ज़ै तम्हां मेरी आज्ञा मने, तै रहणैं तम्हैं मेरै प्यारा दी टेकी, ज़ेही मंऐ आपणै बापुए आज्ञा मनीं और तेऊए प्यारा दी रहा टेकी।
\v 11 “मंऐ बोली तम्हां का ईंयां गला एते तैणीं कि मेरी खुशी तम्हां दी बणीं रहे और थारी खुशी पूरी होए।
\v 12 “मेरी आज्ञा आसा अह कि, “ज़ेही झ़ूरी मंऐ तम्हां लै की, तेही झ़ूरी करा तम्हैं आपू मांझ़ै एकी दुजै संघै।”
\v 13 “एता का बडअ प्रेम निं कोहीओ आथी कि कोई आपणै दोस्ता लै ज़ान दैए।”
\v 14 “ज़ै तम्हैं ज़िहअ हूँ बोला तिहअई करे, तै आसा तम्हैं मेरै दोस्त।
\v 15 एभा पोर्ही निं हूँ तम्हां लै दास बोलदअ, किल्हैकि दास नि ज़ाणदअ कि तेऊओ सुआमी कै करा, पर मंऐ बोलअ तम्हां लै दोस्त ईहअ करै कि मंऐ ज़ुण गला आपणै बापू का शुणीं, तींयां खोज़ी मंऐ सोभ तम्हां का।”
\v 16 “तम्हैं निं हूँ च़ुनअ पर मंऐ च़ुनै तम्हैं और एते तैणी डाहै कि तम्हैं फळ दैई सके और थारअ फळ कबल्लअ रहे कि तम्हैं मेरै नाऊंऐ पिता का ज़ो कुछ़ बी मांगे, सह तम्हां लै देए।
\v 17 ईंआ गला बोली मंऐ तम्हां लै तै कि तम्हैं एकी दुजै संघै झ़ूरी करे।”
\v 18 ज़ै दुनिंयां तम्हां संघै दुशमणी करे, तै ज़ाणै तम्हैं कि तेऊ की मूँह संघै पैहलै दुशमणी।
\v 19 “ज़ै तम्हैं एऊ संसारे हंदै, तै करनी ती संसारा तम्हां लै झ़ूरी, पर तम्हैं आसा हेरै दै संसारा का ज़ुदै च़ुनीं तैहीता अह संसार तम्हां संघै ज़ीद डाहा।"
\v 20 “ज़ुण गल मंऐ तम्हां का बोली थी कि दास निं आपणै सुआमी का बडअ हंदअ, तेसा गला डाहा आद कि ज़ै तिनै मुल्है दुख दैनअ, तै तम्हां लै बी दैणअ तिना दुख। ज़ै तिनै मेरी गल निं मनी तै थारी गल किधा का लाई मनीं।”
\v 21 “पर ईंआ गला करनीं तिना मेरै नांऊंए कारण तम्हां संघै, किल्है कि तिंआ निं मेरै भेज़णै आळै ज़ाणदै आथी।
\v 22 ज़ै हूँ नाईं एछदअ और तिना संघै गला नाईं करदअ, तै निं तिना लै कोई पाप दोष लागणअ त, पर ऐबै निं तिना का कोई भानअ आथी।"
\v 23 “ज़ुंण मूँह संघै ज़ीद डाहा, सह डाहा मेरै बापू संघै बी ज़ीद।”
\v 24 “ज़ै हूँ तिना बिच़ै इहै काम नाईं करदअ ज़ुण आझ़ तैणीं होरी कोही निं कियै, तै निं तिना लै किछ़ पाप दोष लागणअ त, पर ऐबै आसा हेरअ द तिनै हूँ और मेरअ बाब दुहै भाळी और दुही संही संघै की तिनै ज़ीद।”
\v 25 अह हुअ तै कि शास्त्रा दी लिखअ द अह बच़न पुरअ होए कि, “ज़ुंण तिने बिधी दी लिखअ द आसा, तिनै की बिणां कोई कारणै मूँह संघै ज़ीद।”
\v 26 “पर ज़ेभै सह मददगार एछणअ, ज़ुंण मूँह तम्हां सेटा लै भेज़णअ, सच्च़ाईओ आत्मा ज़ुण बापूए तरफा का एछा, तेऊ दैणी तेभै मेरी गुआही27 और तम्हैं बी आसा मेरै गुआह ज़ुण शुरू का मूँह संघै आसा रहै दै॥
\c 16
\v 1 ईंयां गला बोली मंऐ तम्हां लै एते तैणीं कि तम्हां ठोह्ळ ना लागे,
\v 2 तिना काढणै तम्हैं परमेशबरे भज़न करने ज़ैगा का बागै, एतरअ ता हुअ, “आजू ईहअ बी बगत एछणअ कि ज़ुण कोई तम्हां मारे तेऊ समझणअ आपणै आप ईहअ कि हूँ आसा लागअ द परमेशबरे सेऊआ करदअ।
\v 3 ईहअ करनअ तिना तै कि तिनै नां ता पिता परमेशबर आथी बछ़ैणअ द और नां ता तिंयां मूँह बछ़ैणदै।"
\v 4 “पर ईंयां गला खोज़ी मंऐ तै कि ज़ेभै ईहअ बगत एछे, तेभै लोळी तम्हां आद फिरी कि मंऐ हेरअ त तम्हां का पैहलै ई खोज़ी, शुरू दी निं मंऐ तम्हा का ईंयां गला एते तैणीं खोज़ी कि हूँ थिय आपै तम्हां संघै।”
\v 5 “ऐबै च़ालअ हूँ आपणैं भेज़णै आळै सेटा लै नाशी, तम्हां मांझ़ै निं कोहै मूँह पुछ़दअ कि तूह किधा लै च़ालअ?
\v 6 ज़ुंण मंऐ ईंआ गला तम्हां का खोज़ी एता करै भरूअ थारअ मन दुख शोगा करै,
\v 7 तैबी खोज़ा हूँ तम्हां का सच्च़ाई आसा एही कि, मेरअ नाशणअ आसा तम्हां लै भलअ, ज़ै हूँ नाईं नाशूं, तै सह मददगार निं तम्हां सेटा लै एछणअ। पर ज़ाऊं हूँ नाशणअ, तेता बाद भेज़णअ मूँह सह तम्हां सेटा लै
\v 8 और तेऊ भाळणअ एछी करै संसारो पाप धर्म और एतो नाप तोल करनअ तेऊ आपै।”
\v 9 पापे बारै न्याय करनअ तेऊ तै कि तिंयां निं मूँह दी बिशबास करदै,
\v 10 धर्में बारै करनअ तै कि हूँ नाशणअ बापू सेटा लै और तम्हैं निं मूँह भी भाळी सकदै,
\v 11 न्याये बारै करनअ तै कि एऊ संसारे सरदारा लै आसा हेरअ द दोष लाई।
\v 12 “मूँह बोळणी ती तम्हां लै होर बी गला, पर तम्हैं निं एभै तिना सैहन करी सकदै,
\v 13 पर ज़ेभै सच्च़ाईओ आत्मां एछणअ, तेऊ खोज़णीं तम्हां का सारी सच्च़ाईए बात, किल्हैकि तेऊ निं आपणी बाखा कोई गल बोळणीं, पर ज़ुण तेऊ शुळणीं, तिंयांई गला तेऊ बोळणीं और आजू हणैं आळी सारी गला खोज़णी तेऊ तम्हां का।”
\v 14 तेऊ करनअ मेरअ गुणगान, किल्हैकि तेऊ खोज़णीं मेरी गला ई तम्हां का।
\v 15 “ज़ुंण किछ़ बापूओ आसा, सह आसा सोभ मेरअ। तैहीता मंऐ तम्हां का बोलअ कि तेऊ खोज़णीं तम्हां का मेरी ई गला का।”
\v 16 “थोळी घळी निं हूँ तम्हां का धेछणअ आथी, और थोळी घळी बाद धेछणअ हूँ तम्हां का भी, किल्हैकि हूँ नाशणअ बापू सेटा लै।”
\v 17 तैबै क्ई‍ च़ेलै आपू बिच़ै गला करदै लागै कि “अह ईहअ कै बोला कि थोळी घळी निं हूँ धेछणअ और थोळी घळी बाद धेछणअ? तै कि हूँ नाशणअ बापू सेटा लै?”
\v 18 तैबै तिनै बोलअ, “अह ज़ुंण थोळी घळी अह बोला, अह कै गल आसा? हाम्हां का निं पतअ चल्ली अह कै बोला?”
\v 19 यीशू हेरअ ज़ाणीं कि तिंयां च़ाहा मुखा पुछ़णअ, तैबै तेऊ तिना लै बोलअ, “आपू बिच़ै तम्हैं मेरी एसा गला पुछ़-ताछ़ करदै आसा लागै दै कि, अह किज़ै बोलअ कि थोळी घळी निं हूँ तम्हां का धेछणअ और थोळी घळी बाद धेछणअ तम्हां का हूँ भी?”
\v 20 “हूँ बोला तम्हां का सच्च़ाई आसा अह कि तम्हैं लेरनै हीक पटाकी और तम्हां जैंदरी पळणअ शोग, पर एऊ संसारा मनाऊँणी खुशी। पर थारअ शोग बदळणअ खुशी दी।”
\v 21 “ज़ाऊं बेटळी सुणेंए दाह लागा, तेभै पळा तैसा लै शोग, किल्हैकि तेभै हआ तेसा लै दुखा तकलिफे घळी आई दी, पर ज़ाऊं सह बच्च़ै लै ज़ल्म दैई हेरा, एसा गले खुशी कि एकी माह्णू लअ संसारा दी ज़ल्म, तेसा दुखा सांगटे घळी निं सह आद करदी।”
\v 22 “तम्हां बी आसा एभै शोग, पर हूँ एछणअ तम्हां सेटा लै भी, और थारै मनैं हणीं खुशी, और तेसा खुशी निं तम्हां का कोहै छ़ड़ैऊई सकदअ।
\v 23 तेसा धैळी निं तम्हां मुखा किछ़ै पुछ़णअ; हूँ खोज़ा तम्हां का सच्च़ाई कि ज़ै तम्हैं बापू का किज़ै मांगे, मेरै नांऊऐं दैणअ तेऊ तम्हां लै।”
\v 24 “मैची तैणीं निं तम्हैं मेरै नाऊंऐं किछ़ै मांगअ आथी, ज़ै तम्हैं मांगे, सह तम्हां भेटणअ बी ताकि थारी खुशी पुरी होए।”
\v 25 “मंऐ बोली ईंयां गला तम्हां का दृश्टांता करै, पर आजू एछणअ ईहय बगत कि मूँह निं तम्हां का दृश्टांत बोली करै गला खोज़णीं, पर बापुए बारै खोज़णअ मूँह तम्हां का खुह्ली करै।
\v 26 तेसा धैळी मांगणअ तम्हां मेरै नांऊआ दी और तेभै निं मूँह ईहअ बोळणीं कि हूँ करूँ बापू का तम्हां लै अरज़।
\v 27 किल्हैकि बापू आसा आपू बी थारी बड़ी भारी झ़ूरी कि तम्हैं आसा डाही दी मूँह संघै झ़ूरी और एसा गलो बिशबास बी किअ कि हूँ आसा बापू का निखळी करै संसारा दी आअ द,
\v 28 “हूँ आसा बापू का निखळी करै संसारा दी आअ द, और बापूई सेटा नाशणअ मूँह बापस।”
\v 29 तेऊए च़ेलै तेऊलै बोलअ, “भाळ ऐबै लागअ तूह खुह्ली करै बोलदअ, ऐबै निं तूह कोई दृशटांता दी बोलदअ,
\v 30 ऐबै ग्ई हाम्हां पाकै दी ठीक-ठाक समझ़ एछी कि तूह ज़ाणा सोभै गला, और ताह निं किछ़ै ज़रूरत आथी कि कोई आदमी ताखा पुछ़े, एसा गला करै करा हाम्हैं भरोसअ कि तूह आसा परमेशबरा का निखळअ द।”
\v 31 ईहअ शुंणीं यीशू बोलअ, “तम्हां कै एभै हुअ भरोसअ?
\v 32 हेरा, सह घळी एछणी, ईधी तैणीं कि सह ग्ई एछी कि तम्हैं भागणै तित्तर-बित्तर ह्ई करै आपणीं-आपणीं बाता, और हूँ डाहणअ तम्हां कल्ही शोटी, तैबी बी निं हूँ कल्ही आथी, किल्हैकि बापू आसा मूँह संघा।33 ईंयां गला बोली मंऐ तम्हां का तै कि तम्हां मूँह दी शांती भेटे, संसारा दी हआ तम्हां भारी कशट, पर ढेठ डाहै, मंऐ हेरअ संसार ज़िती।”
\c 17
\v 1 प्रभू यीशू ईंयां गला बोली और सरगा बाखा लै आछी करी करै बोलअ, “हे पिता, सह घळी ग्ई एछी, आपणै शोहरूए महिमां कर कि शोहरू बी तेरी महिमां करी सके।
\v 2 किल्हैकि तंऐ दैनअ तेऊलै सोभी प्राणींओ अधिकार कि ज़ुण तंऐ तेऊलै दैनै, तिना लै सह अनंत ज़िऊंण दैई सके।
\v 3 और अनंत ज़िऊंण अह कि तिंयां ताह सच्च़ै परमेशबरा और यीशू ज़ुण तंऐ भेज़अ द आसा तेऊ बछ़ैणीं सके।”
\v 4 “ज़ुण काम तंऐ मुल्है करना लै दैनअ थिय, सह काम पूरअ करी किय मंऐ धरती दी तेरअ गुणगान।
\v 5 “ऐबै हे मेरै बापू, तूह कर आपू संघै मेरी महिमा तेसा महिमा करै, ज़ुंण एऊ संसारा बणांणै का पैहलै शुरूआता दी मेरी ताह संघै थी।
\v 6 ज़ुण तंऐ एऊ संसारा दी माह्णू मुल्है दैनै तै, तिना दी हेरअ मंऐ तेरअ नांअ प्रगट करी। तिंयां थियै ताह संघै और तंऐ दैनै तिंयां मुल्है, और तीनै हेरअ तेरअ बच़न मनी।
\v 7 ऐबै हेरअ तिनैं समझ़ी कि ज़ुंण किछ़ बी तंऐ मुल्है दैनअ, सह आसा तेरी तरफा का।”
\v 8 “किल्हैकि ज़ुण गला तंऐ मुखा पजैळी, मंऐ पजैळी तिंयां तिना का और तिनैं बी हेरी मनीं तींयां और अह सच्च़ाई बी हेरी ज़ाणीं कि हूँ आसा ताखा निखळअ द, और एसा गलो बी हेरअ बिशबास करी कि हूँ आसा तंऐ भेज़अ द।”
\v 9 “हूँ करा तिना लै ताखा अरज़ और संसारा लै अरज़ निं हूँ आझ़ करदअ, पर हूँ करा तिना लै ही अरज़ ज़ुंण तंऐ मुल्है दैनै दै आसा, किल्हैकि तिंयां आसा तेरै।”
\v 10 “और ज़ुण बी मेरअ आसा, सह आसा सोभ तेरअ और ज़ुण तेरअ आसा सह आसा मेरअ। और एता करै हुई मेरी महिमा प्रगट।”
\v 11 “आजू निं हूँ एऊ संसारै रहणअ, पर ईंयां रहणैं एऊई संसारै। हूँ च़ालअ ऐबै ताह सेटा लै एछी, हे पबित्र पिता, आपणैं तेऊ नांऊंआ करै ज़ुण तंऐ मुल्है दैनअ द आसा, बच़ाऊ ईना कि ईंयां बी हाम्हां ज़िहै एक ह्ई सके।”
\v 12 “ज़ेभै हूँ तिना संघै थिय, तेभै बच़ाउऐ तिंयां मंऐ तेरै नांऊआं करै ज़ुण तंऐ मुल्है आसा दैनअ द, मंऐं की तिने हेर सभाळ, और एकी बिनाशे शोहरू छ़ाडी निं होर कोहे नाश हुअ, सह हुअ तै कि पबित्र शास्त्रै लिखअ द बच़न पूरअ होए।”
\v 13 “पर ऐबै च़ालअ हूँ ताह सेटा लै एछी, और ईना गला बोला हूँ संसारा दी कि मेरी खुशी लोळी तिना आपू दी पूरी भेटी।
\v 14 मंऐ हेरी तेरी गला तीना सेटा पजैळी और संसारै की तिना लै नफ़रत, किल्हैकि ज़िहअ हूँ एऊ संसारो नांई आथी, तिहैई तिंयां बी निं आथी एऊ संसारे।
\v 15 ऐबै निं हूँ ताह सेटा एही अरज़ करदअ कि तूह च़क तिना एऊ संसारा का, पर हूँ करा एही अरज़ कि तिना डाहे तेऊ दुष्टा का बच़ाऊई।”
\v 16 “ज़िहय हूँ एऊ संसारो नांई आथी, तिहैई तिंयां बी निं आथी एऊ संसारे।
\v 17 तेरअ बच़न आसा सच्च़ाई, तिना कर सच्च़ाई करै पबित्र।”
\v 18 “ज़िहय, तंऐं हूँ संसारा लै भेज़अ, तिहैई भेज़ै मंऐ तिंयां संसारा दी,
\v 19 और तिना लै करा हूँ आपू पबित्र ताकि तिंयां बी सच्च़ाई करै पबित्र होए।”
\v 20 “हूँ निं सिधी ईनां लै ताह सेटा अरज़ करदअ, पर तिना लै बी करा अरज़ ज़ुंण ईने गला शुणीं करै मूँह दी बिशबास करे।
\v 21 तिंयां सोभ लोळी एक हुऐ, ज़िहय हूँ ताह दी आसा, तिहैई लोळी तिंयां हाम्हां दी हुऐ, एते तैणीं कि अह संसार बिशबास करे कि तंऐ आसा हूँ भेज़अ द।”
\v 22 “और सह महिमा ज़ुण तंऐ मुल्है दैनी दी आसा, सह आसा दैनीं दी मंऐ तिना लै कि तिंयां लोळी तिहै एक हुऐ ज़िहै हाम्हैं एक आसा,
\v 23 हूँ तिना दी और तूह मूँह दी; कि तिंयां सिध ह्ई करै एक ह्ई सके, और एसा गला संसार ज़ाणें कि तंऐ आसा हूँ भेज़अ द, और ज़ेही झ़ूरी तंऐ मुल्है की तेही की तंऐ तिना लै बी।”
\v 24 “हे मेरै बापू, हूँ च़ाहा ईहअ कि ज़ुण तंऐ मुल्है दैनै दै आसा, ज़ेसा ज़ैगा हूँ आसा, तींयां लोळी मूँह आपू संघा तिधी हुऐ तेऊ गुणगाना भाळै ज़ुण तंऐ मेरअ किय, किल्हैकि तंऐ की एऊ संसारे उत्पति का पैहलै ओर्ही मूँह संघै झ़ूरी।”
\v 25 “हे धर्मीं बापू, संसारै निं हूँ बछ़ैणीं, पर हूँ बछ़ैणा ताह और ईनै बी हेरअ बछ़ैणीं कि तंऐ आसा हूँ भेज़अ द।26 मंऐं खोज़अ तेरअ नांअ तिना का और आजू बी रहणअ मूँह खोज़दै लागी कि ज़ुण झ़ूरी ताह मूँह संघै थी, सह तिनादी रहे और हूँ बी रहे तिना दी।”
\c 18
\v 1 प्रभू यीशू ईना गला बोली करै आपणै च़ेलै संघै नाठअ किदोन नाळा पार बाखा लै, तिधी थिय एक बगीच्च़अ, यिशू और तेऊए च़ेलै नाठै तेऊ बगीच्च़ै दी।
\v 2 और यहूदा ज़ुणीं सह ढाकणै त लाअ द बझ़ैळी, तेऊ का बी थिय एसा ज़ैगो थोघ, किल्हैकि यीशू और तेउए च़ेलै रहा तै तिधा लै एछदै लागी।
\v 3 तैबै यहूदा पळटण ल्ई और माहायाजक और फरिसिए तरफा का पैदै ल्ई, मसालै और दिऊऐ करै आअ शस्त्र पाई तिधी।
\v 4 तैबै प्रभू यीशू हेरी तिंयां गला ज़ाणीं ज़ुण तेऊ लै हणैं आळी ती, सह तिना सेटा लै आअ और तिना लै बोलअ, “तम्हैं कसा लोळै आसा लागै दै?”
\v 5 तिनै तेऊ लै बोलअ, “हाम्हैं लोळा यिशू नासरी?” यिशू मसीह बोलअ कि “हूँ आसा सह” यहूदा इसकरोती बी त तिधी।
\v 6 प्रभू यिशू मसिहे ईहय बोलदी कि “हूँ आसा”, तिंयां फिरै पिछ़ू और बधल़ुऐ माटै परैंदै।
\v 7 तैबै प्रभू यीशू पुछ़अ भी कि “तम्हैं कसा लोळै आसा लागै दै?”
\v 8 तिनै बोलअ भी तिहअ ई कि यिशू नासरी, यिशू मसीह तिना लै उतर दैनअ कि “मंऐं हेरअ तम्हां का बोली कि हूँ ई आसा सह”, ज़ै तम्हैं मूँह लोळै आसा लागै दै, तै ईना होरी दैआ नाशणैं।”
\v 9 अह हुअ तै कि सह बच़न पुरअ होए ज़ुण तेऊ बोलअ त कि, “ज़ुण तंऐ मुल्है दैनै दै आसा तिना मांझ़ै निं मंऐ एक बी गुंआऊंअ।”
\v 10 शिमोन पतरसा का थी तलबार, तेऊ सह काढी और तेता करै माहायाजके एकी सेबका लै बाही और तेऊओ दैहणअ कान‍ शोटअ धरनीं। तेऊ दासा नांअ त मलखुस।
\v 11 तैबै यीशू प्रभू पतरसा लै बोलअ, “आपणीं तलबार डाह काठी भितरी, ज़ुण कटोरअ बापू मुल्है दैनअ, सह कै मूँह झुटणअ निं आथी?” यीशू मसीह लाअ तेऊओ कान धरना का बापस और सह हुअ पैहलै ज़िहअ ठिक-ठाक।
\v 12 तैबै तिनै सपाही, सुबैदारै और यहूदिए पैदै प्रभू यिशू मसीह ढाकअ और राशी करै बाह्नअ
\v 13 और पैहलै निंयं तिनै सह हन्ना सेटा लै, सह थिय काईफा तेसा साले माहायाजको शहरअ।
\v 14 अह त सहैई काईफा ज़ुंणीं यहूदी लै सलाह दैनी ती कि हाम्हां लै आसा एकी आदमींओ मरनअ ज़रूरी।
\v 15 शिमोन पतरस और एक होर च़ेलअ बी नाठै प्रभू यिशू मसिह पिछ़ू-पिछ़ू, और अह च़ेलअ त माहायाजकै बछ़ैणअ द और यीशू पिछ़ू नाठअ माहायाजके आंगणा तैणीं,
\v 16 पर पतरस रहअ दुआरे काछ़ा खह्ळूई, तैबै सह दुजअ च़ेलअ त माहायाजको भेतू बछ़ैणूं, सह आअ बागा लै और दुआरपाला का बोली करै निंयं तेऊ पतरस भितरा लै।
\v 17 तेसा दासी ज़ुण तिधी दुआरपालण थी, तेसा पतरसा लै बोलअ, “तूह कै एऊ मांह्णूऐ च़ेलै मांझ़ै आसा?” पतरसै बोलअ “नांईं हूँ निं आथी”।
\v 18 नोकर‍ च़ाकर और पैदै तै ठांडै दी आगी ज़ाळी करै फेर बेठै दै नैथदै और पतरस बी लागअ तिना बिच़ै खह्ळूई नैथदअ।
\v 19 तैबै माहायाजकै प्रभू यिशू का तेऊए उपदेशा और तेऊए च़ेलेए बारै पुछ़अ।
\v 20 यिशू तिना लै ज़बाब दैनअ कि, “मंऐ की संसारा का खूह्ली करै गला, मंऐं सभा दी और आराधना घरा दी ज़िधी यहूदी कठा हआ, दैनै उपदेश और च़ोरी करै निं किछ़ै किय।
\v 21 तूह मूँह किल्है पुछ़ा? तिना शुळणैं आळै पुछ़ कि मंऐं तिना का कै खोज़अ? तिंयां ज़ाणा कि मंऐं किज़ै बोलअ?”
\v 22 ज़ाऊं यीशू मसीह ईहअ बोलअ ता तेऊ सेटा ज़ुण पैदै खह्ळूऐ दै थियै तिना बिच़ा का बाही एकी यिशू लै च़ैंडै और बोलअ कि, “तूह माहायाजका संघै एही गला करा?”
\v 23 यीशू मसीह तेऊ लै बोलअ, “ज़ै मंऐं बुरअ बोलअ, तेसा बुराईए दै गुआही, ज़ै मंऐं भलअ बोलअ, तै तंऐ मुल्है च़ैंडै किल्है बाही?”
\v 24 हन्ना भेज़अ सह बाह्नीं करै काईफा माहायाजका सेटा लै।
\v 25 शिमोन पतरस त खह्ळूअ द नैथदअ, तेबै तिनै तेऊ लै बोलअ, “तूह बी आसा एऊओ च़ेलअ भाळी? पतरसै बोलअ, “नां-नां हूँ निं आथी।”
\v 26 माहायाजके नोकरा च़ाकरा बिच़ै एक ज़ुण तेऊए टबरा बाखा थिय, ज़सरअ कान पतरसै काटअ त, तेऊ बोलअ, “तूह मंऐं एऊ संघै बगिच्च़ै दी निं भाळअ आथी?”
\v 27 पतरसै किअ भी तेऊ लै नांई और नढैऊऐ मुर्गअ बी बाशअ।
\v 28 और यीशू मसीह तिनै काईफा सेटा का दोती दोथी कचैहरी लै निंयं। आपू निं तिंयां भितरा लै नाठै ताकि तिना ज़ुठ-प्रिठ नां लागे और फसेओ भोज़ खाई सके।
\v 29 तैबै पिलातुस तिना सेटा बागा लै निखळअ और बोलअ, “तम्हैं एऊ मांह्णूं लै किज़ी गलो दोष ला?”
\v 30 तिनै तेऊ लै उतर दैनअ, “ज़ै अह मांह्णूं कूकरमीं निं हंदअ, तै नांईं तै हाम्हैं एऊ तेरै हाथै दैंदै तै।”
\v 31 पिलातुसै तिना लै बोलअ, “तम्हैं करा एऊओ न्याय आपै आपणीं बिधिए साबै।” यहूदी तेऊ लै बोलअ, “हांम्हां लै निं अह हक आथी दैनअ द कि कसा लै मौत दैई सके।”
\v 32 अह हुअ तै कि, यिशू मसीहे सह गल पुरी ह्ई सके, ज़ुण तेऊ बोली ती कि, तेऊए मौत किहअ करै हणीं।
\v 33 तैबै पिलातुस कचैहरी भितरा लै नाठअ और यीशू मसीह भितरा लै शादी करै पुछ़अ कि, “तूह यहूदिओ राज़अ आसा?”
\v 34 यीशू तेऊ लै ज़बाब दैनअ, “अह गल तंऐं आपणीं बाखा बोली कि मेरै बारै होरी खोज़ी ताखा?”
\v 35 पिलातुसै उतर दैनअ, “हूँ कै यहूदी आसा? माहायाजकै और तेरी ज़ातीए लोगै दैनअ तूह मेरै हाथै, तंऐं एतरै जोगी किज़ै किय?”
\v 36 यीशू तेऊ लै उतर दैनअ, “मेरअ राज़ निं एऊ संसारे आथी, ज़ै मेरअ राज़ एऊ संसारो हंदअ, तै झ़गळणै तै मेरै च़ेलै एता पिछ़ू और यहूदीए हाथै निं हूँ कधी एछणअ त, पर मेरअ राज़ निं इधो आथी।”
\v 37 पिलातुसै यीशू लै बोलअ, “तूह बोला कि हूँ आसा राज़अ, मंऐ आसा लअ द एते तैणीं ज़ल्म, और संसारा लै आसा आअ द एते तैणीं कि सच्च़ाईए गुआही दैऊं, ज़ुण सच्च़ाईओ आसा सह‍ शुणां मेरी गला,
\v 38 अह सच्च़ाई कै आसा?” और ईहअ बोली करै पिलातुस यहूदी सेटा लै नाठअ और तिना लै बोलअ, “मुखा निं एऊ दी किछै दोष ज़ाह्णदअ।
\v 39 पर थारअ आसा अह रबाज़ कि हूँ सका फसह पर्बे धैळी तम्हां लै एकी मांह्णूं नरदोश करी छ़ाडी, तम्हैं ईहअ च़ाहा कि यहूदीए राज़ै छ़ाडूं हूँ थारी तैणीं ?”40 तैबै तिनै भी झांशा तरूंगा काढी बोलअ, “एऊ निं छ़ाडी पर ज़ै तूह छ़ाडणअ ई छ़ाडणअ ता तै छ़ाड़ बरअब्बा।” बरअब्बा थिय एक खुनीं डाकू।
\c 19
\v 1 इअ करै पिलातुसै बझ़ैळै सपाही का यीशू लै कोळै बाहणैं।
\v 2 और तिनै सपाही बणांअ गुंदी करै एक झ़रीलै कांडेओ मुकट लाअ तेऊए मुंडै और तेऊ का भनैऊंऐ बैंज़णीं रांगे झिकळै,
\v 3 तेखअ तेऊ सेटा एछी करै लागै तेऊए मज़ाका करदै कि हे यहूदिए राज़ैआ, नमस्ते, संघा लागै तेउ लै च़ैंडै बांहदै।
\v 4 पिलातुस आअ तेखअ भी बागा लै और तिना लै बोलअ, “भाळा, मंऐ लाअ सह तम्हां सेटा लै भी आणीं, ताकि तम्हैं जाणीं सके कि तेऊ दी निं किछ़ै दोष आथी।”
\v 5 तैबै तिनै यीशू मुंडै कांडेओ मुकुट, घेरी दी बैंज़णीं रांगे झिकळै बाह्नअ द तिधी आणअ, और पिलातुसै तिना लै बोलअ, भाळा, एऊ आदमीं?
\v 6 ज़ैबै तिनै माहायाजकै और पैदै मसीह भाळअ ता तिनै झांशा करिंगा काढी बोलअ कि, “एऊ छ़ड़ाऊआ क्रूसा दी”, तैबै पिलातुसै तिना लै बोलअ कि “तम्हैंई छ़ड़ाऊआ एऊ क्रूसा दी, पर मुखा निं एऊ दी किछ़ै दोष धेछदअ।”
\v 7 यहूदी तेऊ लै उतर दैनअ, “म्हारअ बी आसा एक बधान,  तेऊ बधाने साबै आसा अह मारनै लाईक, किल्हैकि अह बोला आपू लै परमेशबरो पुत्र।”
\v 8 ज़ाऊं पिलातुसै अह गल शूणीं ता सह डरअ होर बी,
\v 9 और तेखअ नाठअ सह कचैहरी भितरा लै और यीशू  का पुछ़अ, “तूह किधो आसा?” पर यिशू निं कोई ज़बाब दैनअ।
\v 10 पिलातुसै यिशू लै बोलअ, “तूह मुखा किल्है निं बोलदअ? मुखा आसा सारै अधिकार, ताह हूँ छ़ाडी बी सका और ताह हूँ क्रूसा दी बी सका छ़ड़ाऊई।”
\v 11 यिशू तेऊ लै उतर दैनअ, “तै निं मूँह दी तेरअ किछ़ै अधिकार हणअ त, ज़ै ताल्है उपरा का नाईं भेटदअ, तैहीता ज़ुणीं हूँ तेरै हाथै दैनअ, तेऊओ पाप आसा खासअ।”
\v 12 एसा गला शुणीं पिलातुस च़ाहा त यिशू छ़ाडणअ पर यहूदी बडअ हाल्लअ-गोल्लअ पाई बोलअ कि ज़ै तूह एऊ छ़ाडे, तै समझ़णअ हाम्हां कि तेरअ साथ नीं माहाराज़ै कैसरा संघै आथी, ज़ुण बी आपणै आप राज़अ बणांआ तेऊ लागा कैसरा सह्मनै खह्ळणअ।”
\v 13 ईना गला शुणी पलातुसै यीशू बागा लै काढअ ज़िधी च़ऊंरअ थिय, ज़ेता लै ईबरानी बोली दी गब्बतअ बोला, और न्याय आसना दी आपू बेठअ।
\v 14 एसा धैळी ती फसह पर्बे तैरी लागी दी ईंआ आसा धैळीए छ्ऊऐ घांटे गला, तबै पिलातुसै यहूदी लै बोलअ, “भाळा , अहैई आसा थारअ राज़अ।”
\v 15 पर तिनै पाअ हाल्लअ-गोल्लअ कि “निंऊ, निंऊ क्रूसा दी छ़ड़ाऊ एऊ।” पिलातूसै तिना लै बोलअ, “हूँ थारै राज़ै क्रूसा दी छ़ड़ाऊँ?” माहायाजकै बोलअ, कैसरा छ़ाडी निं म्हारअ कोहै राज़अ आथी।
\v 16 एता बाद दैनअ पिलातुसै यीशू मसीह तिने हाथै क्रूसा दी छ़ड़ाऊई मारना लै।
\v 17 तैबै तिनै यिशू मसीह निंअ और यीशू मसीहै आपणअ क्रूसा आपणीं कान्हा च़कअ तेसा ज़ैगा तैणीं, ज़िधा लै खोपळीए ज़ैगा बोला, और इबरानी बोली दी बोला तै तिधा लै गुलगुतअ।
\v 18 तिधी तिनै यीशू मसीह और तेऊ‌ संघै दूई आदमी होर (ज़ुण डाकू तै) क्रूसा दी छ़ड़ाऊऐ, एक दैहणै और एक बाऊंऐ और तिना बिच़ै छ़ड़ाऊअ प्रभू यीशू॥
\v 19 पिलातुसै एक यीशूए दोषे च़िठी लिखी करै क्रूसा दी टोकी, तेथ थिय लिखअ द कि "यिशू मसीह यहूदिओ राज़अ।"
\v 20 अह दोषे च़िठी पह्ळी क्ई यहूदी, किल्हैकि सह ज़ैगा ज़िधी यीशू क्रूसा दी छ़ड़ाऊअ, सह थी नगरी नेळ और सह च़िठी थी यूनानी,लतीनी और ईबरानी बोली दी लिखी दी।
\v 21 तैबै यहूदिऐ क्ई माहायजकै पिलातुसा सेटा नाशी करै बोलअ कि, “यहूदिओ राज़अ निं लिख, पर ईहअ लिख कि तेऊ बोलअ ईहअ कि हूँ आसा यहूदिओ राज़अ।"
\v 22 पिलातुसै उतर दैनअ, “ज़ुंण मंऐं लिखी हेरअ, सह हेरअ मंऐं लिखी।"
\v 23 ज़ाऊं सपाही यीशू मसीह क्रूसा दी छ़ड़ाऊई मुकै,  तिनै किऐ यिशूए झिकळेए च़ार भाग और हर सपाही बांडणां लै कुरतअ बी ढाकअ पर कुरतअ त उपरा का तोळ तैणीं बिणा ज़ोळै उपरा का तोळ तैणीं बूणअ द, तेता भाळी तिनै बोलअ कि अह निं हाम्हां धेळणअ आथी पर एते पाणीं हाम्हां परच़ी, और ज़सरी परच़ी एछे, तेऊओ हणअ अह कुरतअ।
\v 24 तिनै सपाही किअ तिहअई। अह हुअ तै कि पबित्र शास्त्रे लिखी दी गल पूरी हो कि तिनै बांडै मेरै झिकळै और मेरै झिकळै लै पाई परच़ी।
\v 25 यीशू मसीहे आमा, तेसरी बैहण, और कळोपासे लाळी मरिअम मगदिलणीं ती तिधी क्रूसा सेटा खह्ळूई दी।
\v 26 ज़ाऊं यीशू मसीह आपणीं आमां और आपणअ च़ेलअ ज़सा संघै यीशू झ़ूरी करा त, तिधी खळै भाळै, यीशू आपणीं आमां लै बोलअ, “हे नारी, भाळ, अह आसा तेरअ शोहरू।”
\v 27 तेखअ यीशू तेऊ‍ च़ेलै लै बोलअ, “अह आसा तेरी आमां।” और तेऊ च़ेलै नींईं तेभी सह आपणै घरा लै।
\v 28 एता बाद यिशू मसीह ज़ाऊं ज़ाणअ कि सोभ गला ग्ई ऐबै ह्ई, यिशू बोलअ कि “हूँ आसा नचिशअ” ईहअ हूअ तै कि पबित्र शास्त्रा दी लिखी दी गला पूरी होए।
\v 29 तिधी थिय एक सिरकै करै भरअ दा हांडअ, तिनै सिरकै दी भेऊअ द चुशू बरछ़ै दी लाअ और सह दैनअ प्रभू यीशूए खाखा।
\v 30 यीशू मसीह सिरकअ चुशअ और बोलअ कि “पूरअ हुअ” और मुंडकी ढोळी शोटै प्राण।
\v 31 और सह त फसह पर्बे तैरीओ धैळअ, तेते तैणीं यहूदी पिलातुसा का अरज़ की कि तिनें जांघा पा चोळी और तिना काढा क्रूसा का धरनी ताकि सबते धैळी तिंयां क्रूसा दी न रहे, किल्हैकि सबते धैळी ती बडी धैळी।
\v 32 तैबै सपाही तिना दूई डाकूऐ जांघा चोळी ज़ुण यिशू मसीह संघै क्रूसा दी छ़ड़ाऊऐ तै।
\v 33 पर ज़ाऊं तिंयां यीशू मसीह सेटा एछी करै भाळअ कि यीशू आसा गअ द मरी, तिनै निं प्रभू यिशूए जांघा चोळी।
\v 34 पर तिना सपाही बिच़ै एकी बाही कुछी बरछ़ै करै और बरछ़ै बाहंदी निखळअ तिधा का लोहू और पाणीं।
\v 35 ज़ुणीं अह भाळअ, तेऊ आसा गुआही दैनी दी और तेऊए गुआही आसा सच्च़ी; और सह ज़ाणा कि सह बोला सच्च़अ कि तम्हैं बी करा बिशबास।
\v 36 ईंयां गला हुई तै कि पबित्र शास्त्रै लिखी दी अह गल हुई पूरी कि “तेऊए निं कोहै हाडकै चोळै।”
\v 37 शास्त्रा दी एकी होरी ज़ैगा बी आसा लिखअ द कि, “ज़हा सह बिह्नणअ, तिना बी भाळणअ तेऊए मूँहै।”
\v 38 एता बाद अरमतिआ गराऊंए युसफ नांऊएं एकी मांह्णू, ज़ुण यीशू मसीहो च़ेलअ त, (पर यहूदिए डरै निं सह बोलदअ कि हूँ आसा यीशूओ च़ेलअ) तेऊ पिलातुसा का अरज़ की कि यिशूए लाह्स दै मूँह निंणै। और पिलातुसै तेऊलै ज़ाज़त दैनी, और तेऊ नीं यीशुए लाह्स।
\v 39 निकुदिमस ज़ुण यीशू सेटा लै पैहलै राची आअ त, तेऊ आणअ पज़ाह सेर खुशबूदार गंधरस यीशुए लाह्सा दी मळणा लै।
\v 40 तैबै तिनै यिशूए लाह्स च़की और यहूदिए दाबणें रिति रबाज़े साबै खुशबूदार गंधरस मळी करै मरगे कापळै दी पळेटअ।
\v 41 और तेसा ज़ैगा ज़िधी यिशू क्रूसा दी मारअ त, तिधी त एक बाग और तेऊ बागा दी ती एक न्ऊंई कब्र (मरी करै दाबणे जुहळ), ज़ेथ कोहै बी निं दाबअ त,42 यहूदिए फसह पर्बे तैरीए धैळी हणेंए कारण डाही तिनै यीशूए लाह्स तेसा कब्रा दी किल्हैकि सह ती सोभी का नेळ।
\c 20
\v 1 हबते पैहली धैळी मरिअम मगदिळणी दोती-दोथी धुमधुमै न्हैरै नाठी कब्रा सेटा और कब्रे मुंहाणैं दी लाअ द पाथर भाळअ बदळअ द।
\v 2 एता भाळी सह ठुहरी पतरसा और तेऊ दुजै च़ेलै सेटा लै, ज़सरी यीशू झ़ूरी लागा ती, और तिना सेटा एछी करै बोलअ, “तिनै निंयं प्रभू कब्रा का काढी और हाम्हां का नि थोगै कि ऐबै किधि आसा सह डाह द?”
\v 3 तैबै पतरस और सह दुजअ च़ेलअ ठुहरै कब्रा सेटा लै,
\v 4 और तिंआ तै दुहै संघा-संघा ठुहरदै लागै दै पर सह दुजअ च़ेलअ निखळअ आजू और कब्रा दी पुजअ पैहलै,
\v 5 और तेऊ भाळै लाह्से झिकळै दूरा का झ़ुकी करै और सह निं भितरा लै नाठअ।
\v 6 तैबै शिमोन पतरस तेऊ पिछ़ू-पिछ़ू पुजअ और कब्रा भितरा लै नाशी करै भाळै कि तिधी आसा सिधै झिकळै।
\v 7 और ज़ुण शाटअ तेउए मुंडै पळेटअ द थिय, सबी थिय सह निं तिधी थीइ, पर सह थिय दुजी ज़ैगा ज़ुदअ ज़िहअ च़फळी डाहअ द।
\v 8 तैबै सह दुजअ च़ेलअ बी आअ कब्रा भितरा लै ज़ुण पैहलै पुजअ त, ईहअ भाळी तेऊ बी हुअ भरोसअ।
\v 9 तिंयां निं मैची तैणीं पबित्र शास्त्रे एसा गला समझ़ै कि “तेऊ हणअ त मरी करै ज़िऊंदै।"
\v 10 एता बाद नाठै ईंयां च़ेलै घरा लै फिरी।
\v 11 पर मरिअम रही कब्रा बागै खह्ळूई लेरदी लागी, और लेरदी-लेरदी लागी कब्रा भितरी भाळी,
\v 12 तेसा का भाळै शेतै च़मकदै झिकळै बाह्नै दै दुई स्बर्गदूत ज़िधी यीशू मसीहे लाह्स ती डाही दी, एक शरैहणैं और एक पैरा सेटा बेठै दै।
\v 13 तिनै तेसा लै बोलअ, “हे नारी, तूह किल्है आसा लागी दी लेरदी? तेसा तिना लै बोलअ, “तीनै निंयं मेरअ प्रभू ईधा का च़की, ऐबै मुखा निं थोगै कि तिनै सह किधी आसा डाहअ द?”
\v 14 ईहअ बोली करै ज़ाऊं तेसा पिछ़ू नज़र मारी ता पिछ़ू थिय यीशू खह्ळूअ द, पर तेसा निं बछ़ैणीं कि अह आसा प्रभू यीशू।
\v 15 प्रभू यीशू तेसा लै बोलअ, “हे नारी, तूह किल्है आसा लागी दी लेरदी? तूह कसा लोळी आसा लागी दी?” तेसा माली समझ़ी करै तेऊ का बोलअ, “हे माहाराज, जै तंऐं सह ईधा का च़कअ, ता तै खोज़ मुखा कि तंऐ किधी आसा सह डाहअ द।"
\v 16 यीशू तेसा लै बोलअ, “मरिअम” तेसा भाळअ पिछ़ू और इबरानी दी बोलअ, “रबूनी", अर्थात गुरू।
\v 17 यिशू तेसा लै बोलअ, “मूँह निं छ़ूंऐं आथी, हूँ नि मैची बापू सेटा लै उझै नाठअ, पर मेरै तिना भाई सेटा लै नाश और तिना का बोलै कि “हूँ च़ालअ आपणै बापू और थारै परमेशबरा सेटा लै उझै नाशी।”
\v 18 मरिअम मनगदिलणीं खोज़ी ईंयां सारी गला च़ेलै का कि “मंऐ भाळअ प्रभू यिशू और तेऊ की मुँह संघै ईंयां गला-बाता।”
\v 19 तेसाई धैळी ज़ुण हबतेओ पैहलअ धैळअ थिय, सान्हा ज़िहय यिशू मसिह खह्ळूअ भितरा बाखा दुआरै ज़िधी च़ेलै तै, यहूदिए डरै तै तिंयां दुआर बंद करी करै भितरी बेठै दै। प्रभू यिशू मसिह तिना सेटा खह्ळूई करै तीना लै बोलअ, “तम्हां सोभी लै शांती होए।”
\v 20 ईहअ बोली करै तेऊ आपणीं कुछ और आपणै हाथ तेऊ च़ेलै बाखा करी करै रहैऊऐ, तैबै तिंयां च़ेलै प्रभू यिशू भाळी हुऐ बडै भारी खुश।
\v 21 प्रभू यिशू तिना लै बोलअ, “तम्हां सोभी लै शांती होए और ज़िहअ हूँ बापू भेज़अ, तिहअई भेज़ा हूँ ऐबै तम्हां।”
\v 22 ईहअ बोली करै तेऊ तिना लै ऐक फूक मारी और बोलअ, “ हूँजा, पबित्र आत्मा।”
\v 23 “ज़सरै पाप तम्हैं माफ करे, तिंयां हणैं माफ हेरै दै करी, और ज़सरै पाप तम्हैं डाहे, तिंयां रहणै।”
\v 24 पर तिना बाराह च़ेलै बिच़ा का एक च़ेलअ ज़सा नांअ थोमा दिमुस आसा, ज़ेभै यिशू आअ ता तेभै निं सह तिना संघै थिय,
\v 25 ज़ाऊ होरी च़ेलै तेऊ का खोज़अ कि हाम्हैं भाळअ प्रभू यिशू, पर तेऊ निं बिशबास हुअ, और तेऊ बोलअ कि, “ज़ाऊं तैणीं हूँ तेऊए हाथै किला करै पळै दै खाड निं भाळूँ, और तिना खाडा दी आपणीं गुंठी निं पाई ल्ऊं, तेभै तैणीं निं हूँ बिशबास करदअ।”
\v 26 तेता का आठा धैळै बाद तै भी चेलै घरा भितरी दुआर बंद करी करै बेठै दै और थोमा बी त तिना संघै, तैबै यिशू मसिह तिना बिच़ै एछी खह्ळूअ और बोलअ कि “तम्हां लै शांती होए।”
\v 27 तैबै यीशू मसीह थोमा लै बोलअ, “आपणीं गुँठी पा मेरी नथ्ई दी, और बैहम निं करै पर बिशबास कर कि हूँ आसा ज़िऊंदअ।”
\v 28 ईहअ शुणीं थोमा उतर दैनअ, “हे प्रभू, मेरै परमेशबर”,
\v 29 यिशू तेऊ लै बोलअ, “तंऐं ता किय मूँह दी भाळी हेरी करै बिशबास पर धन्य तिना लै, ज़ुणीं मूँह बिणा भाळै हेरै बिशबास किय।”
\v 30 प्रभू यिशू मसिह रहैऊऐ आपणै च़ेलै का होर बी क्ई च़िन्ह ज़ुण एसा कताबा दी निं आथी लिखै दै।31 पर ईंयां गला लिखी तै कि तम्हैं बिशबास करी सके कि यिशूई आसा परमेशबरो “पुत्र” “मसिह” और तेऊ दी बिशबास करी करै भेटणीं तम्हां ज़िंदगी।
\c 21
\v 1 ईना गला हणैं का बाद यिशू मसिह तिबरिअस दरैऊऐ कनारै हुअ यिशू मसिह आपणै च़ेलै सेटा प्रगट, और ईहअ करै हुअ प्रगट कि,
\v 2 शिमोन पतरस और थोमा ज़सा लै दिदिमस बोला, और गलीले काना नगरी का तै होर बी, नतनेल और जबदीओ शोहरू और यिशुए च़ेलै बिच़ा का बी तै दुई होर च़ेलै तिधी कठा हुऐ दै।
\v 3 शिमोन पतरसै बोलअ तिना लै कि तम्हैं बेशा और हूँ आणूं तम्हां लै माह्छ़ली ढाकी। पर तीनै बोलअ कि हाम्हैं बी च़ालै ताहा संघै। और तिंयां सोभ ज़ह्णैं किश्ती दी बेठै पर सारी राची निं तिना किछ़ भेटअ।
\v 4 ज़ाऊं राच प्रैशुई, ता प्रभू यिशू खह्ळूअ दरैऊए कनारै पर तिनै नि तज़ीबी सह बछ़ैणअ कि अह आसा प्रभू यिशू।
\v 5 तेखअ यिशू मसिह तिना लै बोलअ, “लाह्नैओ, तम्हां का किज़ै खाणा लै बी आसा?” तिनै बोलअ, “किछ़ निं आथी।”
\v 6 तैबै यिशू मसिह तिना लै बोलअ, “नौए दैहणीं बाखा शोटा ज़ाळ तेथ भेटणीं तम्हां माह्छ़ली”, तैबै तिनै तिहयई किय। कै हुअ कि तेऊ जाळा दी शाची एतरी माह्छ़ली कि ज़ाळ निसअ तिने पाणीं का उझै खिंच़ुई।
\v 7 ईहअ करै तेऊ‍ चेलै ज़हा लै यिशू झ़ूरी करा त, तेऊ पतरसा लै बोलअ, अह ता म्हारअ प्रभू आसा, शिमोन पतरसै ज़ाऊ ईहअ शुणअ कि प्रभू आसा, तेऊ आपणीं कुछी गाचू बाह्नअ किल्हैकि सह त नांगअ, और तेऊ दैनी दरैऊऐ छ़ाह्ळ और सह आअ तैरी करै,
\v 8 पर बाकी च़ेलै किश्ती दी बेशी माह्छ़ली करै भरै ज़ाळा खिंच़दी आऐ, कनारै का निं तिंआ कोई दुई शौ हाथा का ज़ादै दूर थिऐ।
\v 9 ज़ाऊं तिंयां कनारै पुजै, ता तिनै कै भाळअ कि तिधी आसा कोईलेए आग और तेथ परैंदै आसा माह्छ़ली डाही दी।
\v 10 यिशू तिना लै बोलअ, “ज़ुण माह्छ़ली तम्हैं एभै ढाकी, तेता बिच़ा का दैआ,
\v 11 शिमोन पतरसै किश्ती दी उखळअ और बडी-बडी माह्छ़ली करै भरुअ टिरा बहूँदअ ज़ाळ खींचअ कनारै लै, तेथ साबा का खासी माह्छ़ली ह्ई करै बी निं सह ज़ाळ धेळूअ।
\v 12 यिशू तिना लै बोलअ, “एछा, रोटी खा”, पर च़ेलै बिच़ै निं कोही ईहअ पुछ़णें हिम्मत हुई कि तूह कुंण आसा?
\v 13 यिशू आअ और रोटी और माह्छ़ली दैनी तिना लै खाणां लै।
\v 14 अह थिय चिउथी बारी कि यिशू मसिह मरनै का बाद ज़िऊंदै ह्ई करै दैनै च़ेलै लै दरशण।
\v 15 रोटी खाणैं का बाद प्रभू यिशू शिमोन पतरसा का बोलअ, “हे शिमोन, यहून्ने शोहरूआ, तूह कै ईना का ज़ादी झ़ूरी डाहा मूँह संघै?” पतरसै बोलअ, “ हां प्रभू, तूह ता एसा गला आपै ज़ाणां कि हूँ ताह संघै केतरी झ़ूरी डाहा।" यिशू तेऊ लै बोलअ, “मेरै गाभू छ़ेलू च़राऊ।”
\v 16 यिशू मसिह पतरसा लै दुजी बारी भी पुछ़अ कि, “हे शिमोन यहुन्ने शोहरूआ, तूह मूँह संघै बेघै झ़ूरी डाहा? तेऊ उतर दैनअ, “हां प्रभू, तूह ज़ाणा आपै कि हूँ डाहा झ़ूरी ताल्है।” यिशू तेऊ लै बोलअ, “मेरी भेडे रखुआळी कर।”
\v 17 चिऊथी बारी तेऊ भी पतरसा लै बोलअ, “हे शिमोन यहुन्ने शोहरूआ, तूह मूँह संघै बेघै झ़ूरी डाहा? पतरस हुअ बडअ दुखी कि तेऊ बोलअ चिऊथी बारी, कि तूह मूँह संघै  झ़ूरी करा? तैबै तेऊ बोलअ, “ हे प्रभू, “तूह ज़ाणा सोभै गला, ताखा आसा पतअ कि हूँ ता संघै केतरी झ़ूरी करा, तैबै यिशू तेऊ लै बोलअ, “मेरी भेडा च़राऊ।”
\v 18 और यिशू तेऊ लै बोलअ, “हूँ खोज़ा ताखा सच्च़ाई कि ज़ेभै तूह ज़ुआन थिअ, तेभै बाह्ना त तूह आपणअ नाळअ आपै और तूह ज़िधी च़ाहा त तिधा लै नाशा त घुंमदअ फिरदअ, पर ज़ाऊं बुढळअ हणअ तेभै करनै ताह आपणै हाथ लाम्मैं और तेरअ नाळअ बाह्नणअ होरी, और ज़िधा लै तूह नांई बी च़ाहंदअ तिधा लै निंणअ तूह तिना।”
\v 19 ईना गला बोली खोज़अ तेऊ ईहय कि पतरसा केही मौता मरी करै परमेशबरे महिमा करनी, और ईहअ बोली करै तेऊ लै बोलअ , “मूँह पिछ़ू एछ”।
\v 20 पतरसै भाळअ पिछ़ू सह च़ेलअ एछदअ ज़हा संघै यिशू मसिह झ़ूरी डाहा त, ज़ुणीं प्रभू यिशू का रोटी खांदी बारी झ़ुकी करै ईहअ पुछ़अ त कि ताह ढाकणै बझ़ैळदअ कुण आसा?
\v 21 तेऊ भाळी पतरसै यिशू लै बोलअ, प्रभू, “एउओ कै हाल हणअ?”
\v 22 यिशू मसिह तेऊ लै बोलअ, “ज़ै हूँ ईहअ च़ाहूँ कि मूँह एछणै तैणीं सह न्हैळअ रहे लागी, एते ताहा कै पळी?
\v 23 ईहअ करै फैली तीना बिच़ै अह गल कि यिशुओ सह च़ेलअ निं मरनअ आथी। तज़ीबी यिशू मसिह निं ईहअ बोली थिय कि सह निं मरनअ आथी, पर तेऊ बोलअ त ईहअ कि ज़ै हूँ च़ाहूँ कि मूँह एछणें तैणीं सह न्हैळअ रहे लागी, एते ताहा कै पळी?
\v 24 अह आसा सहई च़ेलअ ज़ुण ईना गले गुआही दैआ और ज़ुणीं ईंयां गला लिखी दी आसा, और हाम्हैं ज़ाणा कि तेऊए गुआही आसा सच्च़ी।25 होर बी आसा बडैभारी काम ज़ुण यिशू मसिह किए, ज़ै तिंयां एक, एक करी करै सोभ लिखै हंदै, ता हूँ समझ़ा ईहअ कि तेते हणीं ती एतरी कताबा कि पूरै संसारै बी निं च़ाली ती अक्की॥
