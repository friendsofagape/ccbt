\id ACT
\c 1
\v 1 Teik a Tiopilus, Nge lek malueng mukalinga, tho wat ur elonga ako Jisas i oma i ako i patoral toko na sengre na nge ile omaing pateanga,
\v 2 ma i mul nge nang ako God i ela i roro a pen aurvet la. Na nomenga Jisas i pator pakekere nge a God Ioni Riringa ile engenging. Na areko i ateal or ve ini ile pakekere.
\v 3 Na e ile rinong, i velpola mun a ile pakekere nge. Ma i oma omaing pulua ako i pathengal or ako i mimi werera mun lale. I velpoltun or papulua i pavurvur nge nang mule pa penel, ma i patoral or nge a God ile menong e nepes.
\v 4 Rongan i voth tomo e or, ma i pator or ve, “Thomu o mothong tova o lolelpot a Jerusalem. Na thomu aro o men tetal sungong ako God i kin riong lale ve aro i sungu i a thomu nge. Ranga ve nomenga ako tho ria tel thomu nge lale.
\v 5 Eneke Jon i paninu toko na sengre nge thei. Aveto lellenga mun tie God aro i paninu thomu nge Ioni Riringa.”
\v 6 Nge wop lemi aken o velilo pel, ma o nin a i ve, “Toko Pomnga, nge wop lemi ake aro ong velpol ini Israelre ole nepes?”
\v 7 Lama Jisas i olal ole riong ve, “Vovo inga ako i pomnga na i pamen nang na mlik ako aro ur aken i velpol nge, aveto ini lomu omaing avele.
\v 8 Aveto panen aro Ioni Riringa aro i ru mo i voth tomo nge thomu. Naro i paengeng thomu. Kena aro thomu o panongpol e lek riong a Jerusalem na nge Judia na Samaria na nge pen elonga ake ru a ulue.”
\v 9 Jisas i ri ma vus lama God i ela ol i roro, ma o the ma tava i pasopalu i ma o thepol ol i avele.
\v 10 Rongan o mit ma otheki i panesrum i a sepsa na a ur e avele na toko or aini ako o ne teunong velelesnga o mitu a olo sei.
\v 11 Ma or paini o ria ve, “Thomu Galili angare o vova ake o mit na o thea la a sepsa nge la e? Jisas ako God i eltetpot i a thomu nge ma i ela i a pen aurvet la, aro i lo werer ranga ve mun ako thomu o thepol i ako i esa nge a pen aurvet la.”
\v 12 Lamako o lospot a tete a Oliv ma o lo werer a Jerusalem la. Na tete ake ia wop melanga nge a Jerusalem avele. Oa wop toth toth inga nge pel.
\v 13 Ma o eso a rem pomnga na o esa a vel lemi ronganga ako ini ole vothinga. Ma oionre vene: Pita, Jon na Jems na Andru na Pilip ome a Tomas na Batolomia na Matiu na Jems ako ini a Alpius itun na Saimon ako i voth tomo nge toko avlung ako o apet i ini Selot, na Judas ako ini a Jems itun.
\v 14 Ma ine tokokoere o men velilo pel ma olemi omole ol inga nge nongong. Ma o nong tomo nge sengre na Maria ako ini a Jisas inina na Jisas ititeinre.
\v 15 Lama nge nang omole Pita i mita a toko lemioongare o theki ma oa titaling i mul nge or 120.
\v 16 Ma Pita i ria ol or ve, “Titeikre, ine riong omole ako o wat i a erere nomenga, i velpol ol lale. Nomenga God Ioni Riringa i pavelpolpot i a Devit iwo. Ma i ri nge omaing ako aro Judas i oma i. Ini toko aton ru i pathengal toko areko o rere a Jisas. Na ponange riong ake i velpol nunganga lale.
\v 17 Na Judas i voth tomo nge them, ma i um tomo e them.”
\v 18 (Na toko ake ini a Judas i el umtun nge ile omaing kerenga, ma i ol ulue epee nge. Ma i matu nge ma iopo meris, makola imikeli polopot a lalanga mako ini ile rinong.
\v 19 Toko alavusnga ako ru o voth a Jerusalem o nongpol ikimanga. Na nge ole riong o apet ulue epee aken ve, “Akeldama”, mirenga ako ve, “Ulue ako mla i palalas nge”.)
\v 20 Lama Pita i ria mun ve, “Riong ako i voth a erere nomenganga ako ini a Buk Song, i vene: ‘Aro ile vel aro i ngo polpol ol inga naro toko e avele ol aro i voth nge.’ Na ‘Aro toko relnga i tepolal ol i nge ile omaing aken.’ Na erere i ri nge vene aken.
\v 21 I sivenga ako aro te ateal toko e aro i supo tomo nge it mo aro i ritet nge ur ako i thopol i nge a Toko Pomnga ile los wereraing. Na aro ini toko ako i voth tomo nge it nge nang elonga ako Toko Pomnga a Jisas i esu esa tomo nge it. I patea nge nang ako Jon i paninu toko na seng ma i pavurvur nge nang ako God i elteta i a it nge.”
\v 22 
\v 23 Na tokokoere o atealpot toko or aini. Omole ini a Josep, ako o apet mun i a Barsabas, na iion aininga mun ini a Jastus. Na toko aininga ini a Matias,
\v 24 Ma o nong vene, “Toko Pomnga, lomum mire nge toko alavusnga olemi na ong ateal toko kathnga nge toko aini aken lale na pathengal i a them nge,
\v 25 ve aro i velpol ini pakeke mo i el a Judas imei. Eneke Judas i lo nge omaing ake ma i es nge pen ako i pavurvur nge i.”
\c 2
\v 1 Na nang e ako i velpol ako Judare o apet i ve ini “Pentikos”. Ma toko lemioongare o men velilo pel a vel lemi.
\v 2 O men na a ur e avele na o nongpol ur ako i alulul ranga ve ini thue aolonga ako i ru a pen aurvet me, ma i pavual vel ako ru o men nge.
\v 3 Ma o thopol ur ako i ranga ve ini won sesenga annga ma i metheru ma i vulkir or omole omole.
\v 4 God Ioni Riringa i vual a or omole omole nge ma o ri ol riong kei relrelnga ako God Ioni Riringa i pavelpolpot i a owo.
\v 5 Na Juda pelie ako o voth a Jerusalem ako or ini toko lotuonga ako o es a ulue epee elonga me.
\v 6 Ma o nongpol ur aken ma toko pulua o vus me. Ma o kukuk eneke o nongpol toko lemioongare ako o ri nge okei omole omole.
\v 7 Ma olemi ngo pelekpol, ma o ria ve, “Ken i vava? Ako toko e areke o ri riong kei relrelnga na ake ini Galili angare oenga.
\v 8 I vova ake te nongpol or ako o ri nge keir omole omole ranga ve ako titemerre na ar ninaere o ri nge, e?
\v 9 Eneke it ine Partia, Midia na Elam angare na areko ole a Mesopotemia, Judia na Kapadosia na areko ole a Pontus na Esia.
\v 10 Na ar pelie ako ini a Prigia, Pampilia na Isip, na pelie ako a epee a Libia ako toth a Sairini na pelie ini lomere ako o es a Rom me.
\v 11 Na it toko Judare na toko relnga pelie ako te lotu tomo e Judare ole lotuong. Na pelie ako o es a epee a Krit na Arebia me. Ma it vusnga te nongpol or o ri nge keir omole omole nge omaing aolonga ako God i oma i.”
\v 12 Ma o kukuk nge ma olemi ngo senu avele. Ma o ninu nina pel ve, “Ur ake mirenga vava?”
\v 13 Aveto toko pelie ako o kelelal or ma o ri ve “Ken, areke o thin thei engenga.”
\v 14 Pita i mit tomo nge ithanga or mule pa omole pothoi omole. Na i pres na i ritet nge toko na sengre ve, “Thomu Judare na thomu toko elonga ako o voth a Jerusalem, O ta telngomu e lek riong mo lomumu mire nge ur aken.
\v 15 Thomu o ri ve va toko areke o thin thei engenga aveto avele. Nang meta i el limpenel rulpo.
\v 16 Aveto God ile riong elnga nomenganga ina Joel i ritet nomenga nge ur ake i velpol ma i ri ve,
\v 17 “God i ri vene, Toth e nang patopalalnga aro tho paru onik riringa a toko na sengre nge. Mo aro tutumuere o ripot lek riong. Na lomu kulpopoere aro o thopol pathengaling relrelnga. Na lomu toloklokere aro o thopol oni theongre.
\v 18 Na aro tho paru onik riringa a lek omainga toko na sengre nge. Mo aro o ripot lek riong nge nang areken.
\v 19 Aro tho oma pakukukaling pelie a sepsa na pathepolong a ulue na mla na won sesenga na won klunga aolonga aro o velpol.
\v 20 Nang theki aro i eksingu mo ia mideng naro ngov i eksingu mo i selele ranga ve ini mla. Panen aro Toko Pomnga ile nang i velpol. Na ile nang aken i aolonga rintet na ini nang ako ini pakukukonga.
\v 21 Na aro toko na seng ako o avav Toko Pomnga iion, aro God i pamimi or.” Ranga ve ako God ile riong elnga nomenganga a Joel, i ritet nge.
\v 22 Jisas ako ini Nasareta ini toko ako God i patheng i a thomu nge ma i papomnga i nge ako i oma patealing na pathepolong na pakukukaling nge imeni ako ru a thomu nge ako ranga ve lomumu mire nge lale.
\v 23 Na God i panes vengveng ilemi ako nomenga i ri nge lale ve aro i sungu i a menumu na thomu oma i ranga ve ako ilemi mire nge ako aro thomu o oma i nge, ako thomu o sungu i a toko le vothung kerengare omeni mo o pamona i a won ngoronga mo o pun rin i.
\v 24 Aveto God i pamimi werera i ma i eltetpot rinong a sisisong a i nge. Eneke rinong i pavurvur aro i lemong i avele.
\v 25 Na Devit kene i ri vene nge i, “Na tho thopol Toko Pomnga ako i voth tomo nge tho evelelnga. I voth tomo e tho ma i paengeng tho taro ake o pakerenga tho avele.
\v 26 Maken lemik sivenga nge ur ake ma tho ri nge lek lemi sivengaing. Na tho men tetal ol nge ile opoesaling e tho.
\v 27 Eneke aro wong mothong lel onik a rinrinongare ole pen avele. Na wong mothong tova punapoaltun lom toko riringa mo ini peti i plot avele.
\v 28 Wong pathengal tho e mimiong a so lale. Na aro wong voth tomo e tho, naro nge ake, lek lemi sivengaing aro i aolonga.” Devit i ri re vene aken.
\v 29 Titeikre tho ritet vengveng e thomu e titevir a Devit ako ini nepes. Ako i rin lale ma o tetun i, na ia vuvepun i voth tomo e it nomenga makela i pavurvur ponange.
\v 30 Devit ini God ile riong elnga nomenganga na ilemi mire nge ur areko God i kin ile riong nge ve i nunganga, ve aro panen God aro i pavelpol itevinga e mo aro i velpol ini nepes ranga ve ini i.
\v 31 Nomenga Devit i thepol ur areko lale aro God i oma i panen. Ma i ri nge toko ako God i ateal i ve aro i el werer or, ako nge ile los wereraing, nge ile riong ako i ritet nge nomenga ve, “God aro mothong lel i mo ini peti i plot a rinrinongare ole pen avele.”
\v 32 Na them vusnga them thopol ako God i palos werera Jisas ake lale.
\v 33 Na God i ela Jisas lale ma i men ol a God ilo sei a imeni sivenga nge anga. Ma i el Oni Riringa ako itema i pator i nge. Na ur ako thomu o thepol i na o nongpol i ini ako sungong ako Jisas i paru i a them nge.
\v 34 Eneke Devit i esa a pen aurvet avele, aveto i ri vene, ‘Toko Pomnga i ria ok pomnga ve, “Ong men a menik sivenga nge
\v 35 i pavurvur ako aro la tho paeso lom ngarangre a som thewo.”’
\v 36 Vene na thomu Israelre, aro lomumu mire senu e ake. Nge a Jisas aton thomu o pamona i a won ngoronga nge, ake ini toko ako God i ateal i ma God i pavelpol i ako ini Toko Pomnga.”
\v 37 O nongpol i ma riong aken i pun oopo. Ma o ria Pita tomo nge pakeke pelie ve, “Titeikre aro them vova ol?”
\v 38 Ma Pita i ria or ve, “Thomu omole omole aro kimomu lilalpot lomu vothung kerenga na o el paninuong nge a Jisas Krais iion. Maken God aro ilemi simikal lomu vothung kerenga. Naro i sungu ol Ioni Riringa a thomu nge.
\v 39 Eneke nomenga God i kin tomo riong e thomu na nge tutumuere na areko o voth gat i pavurvur nge areko ar pomnga a God aro i leng or a i nge.
\v 40 Pita i panongpol engeng or ma i tor mun or nge riong pulua ve, “Aro thomu o naktet thomu mo aro God i pamimi thomu nge ile paomelaling ako i es a toko kerekerengare nge.”
\v 41 Taro ake tokokoere olemio nge a Pita ile riong. Mako o el paninuong. E nang aken tokokoere or 3,000 o eksing ole mimiong ma o rong esa mun toko lemioongare oa titaling.
\v 42 Ma o engeng nge pakekere ole riong nongpolnga, na nge ole men pathunong na nge ole an tomoing nge bret ako o rekrek i na nge ole nongong.
\v 43 Ma God i oma pakukukaling na pathepolong pulua a pakekere omeni. Ma or alavusnga o papomnga tomo nge ngangeong.
\v 44 Ma lemioongare o men pathunal pel e nang elonga. Na ole ur elonga ake ini or vusnga oa ol.
\v 45 Ma aro o sungpot ole ulue na ole ur elonga nge toko e ako mo i ol i ma o el umtun nge ma o thomreu umtun aken e tokokoe areko o poor nge ur elonga.
\v 46 Nge nang elonga o es tomo e pel a Lotu Tepun a Vel. Ma o es a ole vel omole omole ma o an tomo nge bret ako o rekrek i. Ma olemi i ngo pis ma o vual nge lemi sivengaing.
\c 3
\v 1 E nang omole ako Pita ome a Jon o es a Lotu Tepun a Vel la. Ma nang theki i el or me ako aro tokokoere o oma ole nongong.
\v 2 Na toko e ako i voth kene ieve lil na inina i maneu i nge na i vene vet ake. E nang elonga o visloa i ma o pamen totho i a lotuonga a vel thekia, ako o apet i ve, “aurvet”. Mo i nong umtun na ur elonga nge areko o eso a lotuonga a lok lemi.
\v 3 Ma toko aken i thopol a Pita ome a Jon ako o eso me a lotuonga a vel nako i nonga umtun pelie a or paini nge.
\v 4 Ma Pita ome a Jon o the rinrin ol i ma Pita i ria ve, “Wong the a them paini nge me.”
\v 5 Ma itheki lel a or paini nge la ma ilemi ve aro i ela ur a or paini nge.
\v 6 Aveto Pita i ria i ve, “Lek umtun avele. Aveto lek inga ur e ako aro tho sung i a wong nge. Nge a Jisas Nasaret anga iion tho ria wong ve, wong mita mo wong es.”
\v 7 Ma i krima imeni sivenga nge ma i pamita i. A ur e avele na ieve alaini i sivenga werer.
\v 8 Ma i mita ma i opthoa mako i esu esa ol. Mako i es tomo ol nge or paini a lotuonga a lok lemi. Ma i es na i opthou opthoa na i risea God iion roro.
\v 9 Ma toko na seng o thepol i ako i esu esa na i risea God iion.
\v 10 Ma or alavusnga o ate i ve ini toko aton ru i men kek a lotuonga a vel thekia ako o apet i ini “sivenga”, mo i nong kek umtun na ur elonga. Ma o thepol i ako i sivenga lale ma o kukuk na olemi pelekpol nge uneke ako i velpoltun i.
\v 11 Ma rongan i krimalal a Pita ome a Jon nako toko na seng o kukuk ma o tho a or nge me ma o pathun tomo nge or nge wop ako o apet i ini a Solomon ile sawak.
\v 12 Pita i thopol ake ma i ria toko na seng ve, “Thomu Israelre i vova ake thomu o kukuk nge e, na o the rinrin them? E thomu o rivenga, ake ini them paini lemem longung eve lemem vothung sivengaing a God itheki ake i pasenunga toko ake ma i es en? Avele.
\v 13 God ake ini a Abraham na Aisak na Jekop ole na ako ini ar teteere ole i papomnga ile omainga a Jisas roro. Aveto thomu o sungu i pelie omeni. Na Pailat i ri ve i modoppot i la. Aveto kimomu lelal i.
\v 14 Thomu kimomu lelal toko vengvenga na ini toko riringa. Na thomu o nin a Pailat ve aro i modoppot toko sorinnga a thomu nge.
\v 15 Mako thomu o so rin toko ako i pathengal or nge mimiong a so kene lale, aveto God i palosa mun i a vuvepun lale. Taro aken them thepol i ma i nunganga.
\v 16 Ma Jisas iion ile engenging i pamimi toko ake. Na lomumu mire nge toko ake na thomu o thepol i ako i sivenga werer. Na Jisas re ako i pavurpola lemem lemioong ma i sungu engenging a i nge a thomu alavusnga thekumu.
\v 17 Na titeikre lemik mire ako ve thomu na lomu mukalingare lomumu mire senu avele make thomu oma kerengaing a Jisas nge venen aken.
\v 18 Aveto nomenga God i pavelpolpot riong ake a ile riong elnga nomenga angare owo ve, aro God ile toko ako i ateal i ve aro i el werer or aro i el tel sisisong, mako God i pavelpol i lale.
\v 19 Vene na aro thomu o modop lomu vothung na o eksing mo o panes a God mo aro i patitepot lomu vothung kerengare.
\v 20 Maken aro Toko Pomnga i sungu engenging pomnga a thomu nge. Mo aro i pakeu toko ako i ateal i a thomu nge me. Ini toko ako God i ateal i nomenga ve aro i opoal thomu, ini a Jisas.
\v 21 Na ponange ake i voth a pen aurvet. Ma i men tetal nge nang ako aro God i paponganga werer ur alavusnga ranga ve ako i ripot i nge ile riong elnga nomenga angare owo.
\v 22 Eneke Moses i ri nge i vene, ‘God ako ini omu pomnga aro i pake ile riong elnga ranga ve ako i pake tho naro ini lomu anga i. Mo thomu o nongal ile riong evelelnga.
\v 23 Na tokokoere ako oni plong ve o nongal a God ile riong elnga aken ile riong, aro o voth tomo ol nge a God ile angare avele ol, aro God i pakerenga selele or.’
\v 24 Na riong elnga nomenga angare i patea nge a Samuel na riong elnga areko o velpol ol a ikime areko o panongpol a God ile riong, or alavusnga ole panongpolong ake i ritet nge ur areko o velpol nge wop lemi ake.
\v 25 Nge riong elnga nomenga angare, God i sungu patorong a thomu Israelre nge, ma thomu o el ol a God ile riong kinnga ako ranga ve i sungu i nomenga a titovumuere nge. Ranga ve ako i ria Abraham ve, ‘Aro tho pasungu titovumre nge lek menong sivenga mo o sung esu i a toko ulue angare nge.’
\c 4
\v 1 Pita ome a Jon rongan o ri a toko na sengre nge, na lotuonga a vel a mukalingare, na lotuonga a mittetalongare ole mukalinga, nako Sadiusire mun o velpol.
\v 2 Ma olemi kling nge or paini eneke o patoral toko na sengre nge a Jisas ile los wereraing, mako i patongrum nge ako i pavurvur rinrinongare aro o los werera mun.
\v 3 Taro ake o rere or paini ma o ri ve aro o pamit or e riong ave i toth penie lale ma o paeso or paini a mang a midenga makola rulpou,
\v 4 Aveto pulua ako o nongpol riong aken lale ma olemio nge. Ma lemioongare oa titaling i esa ma i pavurvur nge or 5,000.
\v 5 Ma nge erangunga Judare oa pompomere tomo nge lotuonga mukalingare na toko pamirealongare nge patorong, o pathun a Jerusalem.
\v 6 Ma o velilo tomo e a Annas ako ini prisre ole mukalingare oa pomnga na Kaiapas na Jon na Aleksander na ine tokokoere ako ini a Annas ile angare o voth mun.
\v 7 Ma o pamitu or paini a otheki lemi ma o nina or paini ve, “Thomu paini o oma ur aken vava, thomu o el engenging le vanga na o oma ake nge anga iion?”
\v 8 Na God Ioni Riringa i vual a Pita nge ma i olal ole riong ve, “Thomu mukalinga nge Israelre na lotuonga a mukalingare
\v 9 Na ponange thomu o ri ve o pamit them paini e riong nge ako them paini pasenu toko eve kerenga ake. Na ava thomu o nin them nge toko ake i senunga vava.
\v 10 Naro vene ake aro thomu alavusnga aro lomumu mire nge. Na toko alavusnga ako a Israel mun aro olemi mire nge toko ake i mitu a thekumu lemi ma i senu eneke Jisas Krais ako ini Nasaret anga iion ile engenging i pasenu i. Ma thomu o pamona Jisas aton a won ngoronga nge. Aveto God i palos werera i a vuvepun.
\v 11 Jisas ini toko ako erere nomenganga i ri nge ve, ‘Ine wovek ake ru thomu omaingare numu plong i, ako i velpol ini wovek sapatanga’.
\v 12 Toko aken ienga inga ini toko pamimionga. Nge pen alavusnga ake ru a ulue, God i pathengal ol it nge toko e avele ol ako aro i pamimi it.”
\v 13 Ma mukalingare o thepol ako Pita ome a Jon o panongpol na o ngange avele. Na olemi mire ako ve, toko aini ake o es a pamirealinga pelie nge avele. or paini ini toko polpolnga inga. Na olemi ngo pelekpol nge or paini ma o ate or ve, nomenga or paini o voth tomo nge a Jisas.
\v 14 Na o thepol toko aken ru ieve i sivenga ol en ma i mita tomo ol nge or paini taro aken a ole riong ol e avele ako aro o ria or paini nge.
\v 15 Ma o ri a or paini ve aro o plospot a rionga a vel. Lamako o nin ol pel ve,
\v 16 “Aro te oma toko aini aken vava e? or paini o oma pathepolong aolonga ake, ma toko na seng pulua ake ru a Jerusalem olemi mire nge lale, na aro them kelelal i avele,
\v 17 Aveto te mothong riong ake aro i es a pen elonga a toko na sengre nge. Make aro te ri engeng nge or paini ve, ‘Aro o mothong tova o ri ol riong pelie a toko na sengre nge, nge a Jisas iion.”’
\v 18 Lamako o leng werer or paini ve aro o mothong tova o ri mun riong e na o patoral toko na seng nge a Jisas iion.
\v 19 Aveto Pita ome a Jon o olal ole riong vene, “Lomumu vava, kathnga i sivenga nge a God itheki, aro them modop a God ile riong eve aro them panes lomu riong?
\v 20 Aveto i pavurvur aro them paini them poreng avele. Them paini aro them panongpol inga nge ur areko them thepol i na them nongpol i lale.”
\v 21 Lama mukalingare o pator mun or paini nge riong engenga pelie. Lamako o modop or paini ma o es. Aveto mukalingare o ri ve o paomelal or, aveto o thepolo sovengalo e avele eneke toko na sengre o paesa God iion roro nge ur ako o oma i.
\v 22 Ma o paesu God iion roro eneke toko ako or paini o oma pathepolong aolonga a i nge ma i sivenga werer ia tovupo or mule pa penel.
\v 23 Lama mukalingare o modop ol or paini, ma or paini o es werer ol a ole angare nge. Ma o ria ol or nge riong alavusnga ako ini mukalingare na lotuonga a mukalinga ole riong.
\v 24 Ma o nongpol i ma vus. Ma or alavusnga olemi omoletet na o nong a God nge vene, “Toko Pomnga, wong oma sepsa na ulue na rua na ur alavusnga ako ru o voth nge.
\v 25 Nomenga Onum Riringa i pavelpol riong e ako a titevimem a Devit iwo ako ini lom omainga, ma i ria ve, ‘I vava ake toko relngare olemi kling rinrin e? Na i vava ake tokokoere o rirum polpol inga e?
\v 26 Ine nepes alavusnga ake ru a ulue o monsi e punpeling. Na mukalingare o velilo pel mo or vusnga o pun tomo nge a God ome ile toko atealinga.’
\v 27 I nunganga Herot na Pontius Pailat tomo e Israelre na toko areko ini Judare avele, o pathun a rem a lumlumnga ake mo o pun tomo nge a Jisas, lom omainga riringa ako wong ateal i nomenga.
\v 28 O pathun a pel mo o oma ur alavusnga ako ranga ve nomenga lom engenging na lomum ve aro i velpol.
\v 29 Na Toko Pomnga, lomum rum e voling areko o oma i na wong opoesal them, lom omaingare moro aken aro them engeng nge lom riong panongpolnga. Mo them mothong tova them ngange.
\v 30 Naro wong pango menum a toko ni multhangingare nge mo pamimi werer or. Na oma pathepolong aolonga na pakukukaling nge a Jisas iion, ake ini lom omaing riringa.”
\v 31 O nong i vus, na vel aken ru o voth a lemi, i vaikik. Ma o vual nge a God Ioni Riringa ma o panongpol nge a God ile riong. Na o ngange avele.
\v 32 Ine toko lemioongare oopo omole inga, na olemi omoletet inga. Na oa e avele i thepol ile ur ako ini ienga ile avele, ole ur alavusnga kene ini or vusnga ole.
\v 33 Ine pakekere o panongpol nge engenging aolonga nge a Jisas ile los wereraing. Ma God ile themosaling i pesrou a toko lemioongare nge avele.
\v 34 Oa e avele kene i oror e aning na ur elonga. Toko alavusnga ako ru ole ulue eve vel o sungu i a toko e nge ma i ol i mo o el umtun nge. Nako o el ol i la
\v 35 ma o sungu ol i a pakekere nge. Ma o thomre i a or omole omole nge uneke ako o oror nge.
\v 36 Na toko omole e ako i voth, iion a Josep ako ini mtho a Saiprus anga ma ini net Livai. Ma pakekere o sungu mun ion a Banabas a i nge. Toko iion aken mirenga vene ini toko ako i paengeng toko le lemioong.
\c 5
\v 1 Aveto toko omole ako i voth iion a Ananaias na iewo ako iion a Sapaira. Ma or paini o sungu ole ulue epee ako a toko e nge, ma i ol i.
\v 2 Aveto umtun epee Ananaias i krim i ma ini ole. Na iewo sengenga mun ilemi mire nge umtun epee aken. Ma Ananaias i el ol inga umtun epee aken ma i sungu i a pakekere nge ranga ve ini olonga alavusnga.
\v 3 Ma Pita i ria ve, “Ananaias, i vova ake som womo inga Satan ma i vual a opom lemi e? Ma lom apaltet a God Ioni Riringa. Ma wong krim werer umtun epee ako ini lom ulue olonga?
\v 4 Nomenga ako o ol ulue rongan ma ini lom inga, na nge ako o ol i nge umtun kene ini lom, i vava ake lomum rum ur ake a lomum? Lom apaltet ake ini toko avele, lom apaltet ake ini a God.”
\v 5 Ma Ananaias i nongpola inga riong ake nako i rin mako i matu. Na tokokoere ako o nongpol i o ngange rintet nge.
\v 6 Mako kulpopoere o es me ma o wauvala ol ini peti, ma o eltetpot i lamako o tetun ol i.
\v 7 Palolo avele nako iewo sengenga i eso me. Na ilemi mire nge ur areken i velpol kene avele.
\v 8 Ma Pita i nina i ve, “I re ake ini umtun alavusnga ako ome ewom tomonnga o el i nge lomu ulue olonga?” Ma i olal i ve, “Umtun alavusnga i re aken.”
\v 9 Ma Pita i ria ve, “I vava ake ome ewom tomonnga o ri ve o tongporum Toko Pomnga ioni e? tokokoe areko o tetun ewom tomonnga o velpol mun a vel thekia lale, mo aro o potun mun wong la.”
\v 10 A ur e avele nako i rin ma i matu a Pita ieve tepun. Ma kulpopoere o eso me ma o thepol seng ako ru i rin lale. Ma o potun i la. Ma o tetun totho i a iewo tomonnga ilo sei.
\v 11 Na lotuonga alavusngare na tokokoere ako o nongpol ur ake o ngange rintet nge.
\v 12 Ine pakekere o oma pakukukaling na pathepolong pulua ako ru a toko na sengre nge. Ma ini toko lemioonga alavusnga o pathun ako ru a Solomon ile sawak.
\v 13 Aveto ole lemioong avele o ngeip nge voth tomo inga nge or. Aveto toko na seng alavusnga o paesa or.
\v 14 Ma toko na seng pulua ako olemio a Toko Pomnga nge ma o velilo tomo pel nge lemioongare ma oa titaling i esa ol.
\v 15 Mako toko na seng o potun ni multhangingare a sovengalo la. Ma o pango or nge ringre na tako, o oma ako mo ve Pita i es me mo nang i totun i mo ia mlil i thastun or mo o sivenga werer.
\v 16 Ma ine toko na seng pulua nge rumrem ako ru totho a Jerusalem kene o es mun me. Ma o pasong ni multhangingare me. Tomo nge toko areko tamata kerekerengare o eso a or nge mako or alavusnga o sivenga werer.
\v 17 Make prisre oa mukalinga na ile angare ako ini Sadiusire, o thopol ako pakekere o pamimi ni multhangingare pulua mako olemi ngo pelekpol nge or, eneke o pavurvur ve aro o oma omaing aken avele.
\v 18 Ma o rere pakekere ma o paeso or a mang a midenga.
\v 19 Aveto pemlik Toko Pomnga ile ensel e i theppot mang a midenga thekia ma i wolpot or a lalanga. Na i ria or ve,
\v 20 “Thomu o es mo o mito a lotuonga a lok lemi mo o panongpol toko na sengre nge ur alavusnga nge mimiong ponganga ake.”
\v 21 Ine pakekere o nongal ile riong ake, Lamako o es a lotuonga a vel nge rulpo alal. Ma o patea nge toko na seng opatoralnga. Ine prisre oa mukalinga na ile angare o leng mun Israel ole mukalingare mo or alavusnga o velilo pel. Lama o pasong mun okei a mang a midenga mo ako o pasong pakekere a or nge.
\v 22 Aveto ine theal tetalongare o es a mang a midenga ma o thepol ol pakekere avele ol. Ma o lo werer ol ma o ritet or vene,
\v 23 “Them velpol ma them thepol mang a midenga thekia i pupal bibim na mittetalongare rongan o mit a vel thekia. Ma them thepa vel thekia, aveto them thepol toko e avele a lemi.”
\v 24 Mako lotuonga a mittetalonga oa pomnga tomo e prisre oa mukalingare o nongpol riong ake, ma olemi ve, ur neke ake i velpoltun pakekere?
\v 25 Lama toko omole i es me ma i ria or, “O nongpol, ine tokokoe areton ru thomu o paeso or a mang a midenga, or ako o mit a lotuonga lok lemi ma o patoral toko na seng.”
\v 26 Mako mittetalongare ome oa pomnga o es la ma o wol werer or. Aveto o so vet or avele eneke o ngeip nge toko na sengre aro vene mo o pun or nge um.
\v 27 O wol or me ma o pamitu or ako ru a mukalingare nge, mo aro prisre oa mukalinga aro i nina or.
\v 28 Ma i ria ve, “Them ri engeng nge thomu ve thomu o mothong tova o patoral nge toko ake iion. Aveto thomu o pavual a Jerusalem e riong ake lale. Na lomumu otun them ve them so rin toko ake ma i rin.”
\v 29 Aveto Pita ome pakekere o olal ole riong ve, “Aro them panes inga ako ine a God ile riong. Aro i pavurvur aro them panes tokokoere ole riong avele.
\v 30 Thomu o pamona Jisas a won ngoronga nge, ma o pun i ma i rin, aveto titevierre ole God i palos werera i e rinong.
\v 31 Ma ina God i papomnga i ma i pamen i a imeni sivenga nge, mo ini mukalinga na ini pamimionga, mo aro ve Israelre o eksing oopo, aro i eltetpot ole vothing kerekerenga.
\v 32 Them tomo e a God Ioni Riringa, them thopol ma them ritet nge ur alavusnga ake. Na Ioni Riringa ako ini a God ile sungong nge areko o nongal i.
\v 33 O nongpol riong ake, ma o lemi kling rintet, ma o ri ve o so rin pakekere.
\v 34 Aveto mukalinga omole i mita. Ini Parisi, ma iion a Gamaliel. Ine patoralinga nge patorong nomenganga. Na toko na sengre o papomnga i. I mita a mukalingare o theki. Ma i pakealalpot pakekere mo o voth tel inga a lalanga.
\v 35 Na i ria mukalingare ve, “Thomu Israelre, lomumu rum senu tel lamo o oma ol ur pelie nge tokokoe areke.
\v 36 Lomumu mire ako nomenga Teudas i velpol ma i ria ve, “Tho ini Toko Pomnga e ako.” Mako toko or 400 o panes i. Aveto pelie o pun i ma i rin na toko areko o panes i o lo vra ma ile omaing i vus polpolu inga.
\v 37 37 Lama a toko aken i kime, nge nang e ako gavman i el toko na sengre oion, Judas ako ini Galili anga, i velpol mun ma toko pulua o panes mun i ma i palosa punpeling nge a gavman. Aveto o pun i ma i rin mun. Ma toko areko o panes i o lo vra mun.
\v 38 Taro ake tho ria thomu ve, Thomu o mothong tova o oma ur e a or nge. Na thomu o modop or eneke, aro ve ur ake na omaing ake ini toko ulue anga tepun, aro i vus polpolu inga.
\v 39 Aveto eve God isivenga ini ur ake tepun, i pavurvur aro thomu o pakiktheu or avele. Aken ranga ve ako thomu o pun tomo nge a God.”
\v 40 Taro ake o panes a Gameliel ile riong ma o lengo pakekere me, ma o ria mittetalongare ma o solitlit or. Ma o ri engeng nge or ve o mothong tova o ri nge a Jisas iion. Lamako o modop werer or.
\v 41 Mako ini pakekere o espot a lalanga la na olemi sivenga rintet eneke God i papomnga or nge ako o el le maraing nge a Jisas iion.
\c 6
\v 1 Nge wop lemi aken toko lemioongare oa titaling i esa. Na Juda pelie ako o ri nge Grikre okei o ri pompom nge Judare ako o ri Hibrure okei, ma o ri ve, “Nge nang elonga o sungsung umtun nge lemem seng basbasuere avele.”
\v 2 Lamako ini pakeke or mule pa omole pothoi or aini o leng ine toko lemioongare me, na o ri ve, “aro ve them modop a God ile riong panongpolnga na them oma ol inga umtun sunga, ake i sivenga avele.
\v 3 Ken, titeikre, aro thomu o kath toko or limai aken a thomu nge. Ako thomu alavusnga lomumu mire ako o vual e a God Ioni Riringa na ole mire i aolonga moro aken te pamit or mo o theal omaing ake.
\v 4 Naro them inga ako aro nang elonga aro them nong nge a God na them panongpol toko na seng e a God ile riong.”
\v 5 Toko na seng alavusnga olemi sivenga nge ole riong. Ma o ateal a Stiven, ini toko ako ile lemioong i engeng rintet. Na God Ioni Riringa i vual a i nge. Na o ateal mun a Pilip na Prokorus, na Nikanor, na Timon, na Parmenas na Nikolas, ako ini toko Antiok anga, ako i es ol e lotuong ako ini Judare ole.
\v 6 Ma o pamitpot toko areken a pakekere otheki lemi, na pakekere o pangoa omeni a or nge, na o nong ole.
\v 7 Taro ake God ile riong i tho a pen elonga. Na toko lemioongare ako a Jerusalem oa titaling i esa esa viri viri. Na pris pulua ako o lemio nge lemioong ake.
\v 8 Ina Stiven ako ini toko ako i vual nge a God ile lemi esaling, na ile engenging. Ma i oma ine pathepolong aolonga na pakukukaling pulua a toko na sengre otheki.
\v 9 Aveto toko pelie o mita ma o vol a Stiven, or ini toko lalanga anga, ma pelie o voth nge Judare ole lotuonga a vel omole ako o apet i ve ini “Areko o Vthopot nge Ole Umpolpolong Ole Lotuonga a Vel” ako ole a epee a Sairini na Aleksandria, na pelie mun ako ini a Silisia na Esia.
\v 10 Aveto God Ioni Riringa i sungu mire sivenga a Stiven nge. Ma i ri nge or. Taro ake o pavurvur aro o olal ile riong avele.
\v 11 Mako o ri kinine ma o pavurpol toko pelie oopo nge, mo aro tokokoe areken o ri ve, “Them nongpol ako i ri riong pelie ako i kelelal a Moses ome a God.”
\v 12 Mako o pavurpola lemi klingong nge tokokoere, na mukalingare, na toko pamirealongare nge patorong. Ma o rere a Stiven ma o el i a riong nongpolngare nge la, mo i mit e riong.
\v 13 Ma o wol tokokoe pelie ako o oma riong le apaltetonga nge i. Ine toko areken o ri ve, “Nge nang eloelonga toko aken i kelelal Lotu Tepun a Vel riringa ake na Moses ile patorong.
\v 14 Them nongpol ako i ri ve, toko ake ini a Jisas ini Nasaret anga aro i teu lotuonga a vel aken na i tepol lotuong a vothung ako Moses i sungu i a it nge.”
\c 7
\v 1 Na prisre ole mukalinga i ri ve, “Riong ake i nunganga e?”
\v 2 Na Stiven i olal i ve, “Titeikre na temimekre o nongpol. Nomenga titevir a Abraham i voth a Mesopotemia na i es a Haran rongan. Nge wop lemi aken God ini totun i ma i velpol a i nge.
\v 3 Ma God i ria ve, ‘Ong lolelpot titeumre nge omu ulue aken, na aro ong es e ulue epee ako aro tho pathengal wong nge.’
\v 4 Make Abraham i plospot a Kaldia ma i es ma i voth a Haran. Lamako itema i rin ol. Na God i pake ol i me ve aro i voth e ulue epee aken ru thomu o voth ol nge.
\v 5 God i sungu ulue epee tun e a Abraham nge avele. Aveto God i ri ve panen aro i sungu ulue epee aken a i nge mo i krim i mo aro ini ia na tomo nge ititeviere oa. Na Abraham itun e rongan nako God i oma riong ake.
\v 6 Na God i ria i vene, ‘Naro titovumre aro o men ranga ve ini longre a rem gatngare oa ulue. Aro o velpol toko omaingare. Naro tokokoe areken o oma vothing kerenga a or nge. I pavurvur e tovupo or 400.
\v 7 Aveto panen aro tho paomelal areken ako o sungu sisisong a or nge. Lamako aro o plospot nge rem aken. Mo aro o lotual tho nge rem ake.’
\v 8 Ma God i sungu riong a Abraham nge ole isnga ako ini ole atealonga nge riong kinnga. Lama nang or limme i vus nge Aisak ipopnga lamako Abraham i is ile. Na Aisak i tun a Jekop. Na Jekop i is mun itutun or mule pa omole pothoi or aini ole. Ma o velpol ini Israelre oa pompomere.
\v 9 Ma Jekop itutunre olemi klingtun otein a Josep ma o sungu i a Isip angare nge ma o ol i mo ini ole umonga a Isip, aveto God i voth tomo nge i.
\v 10 Ma i eltetpot ile matheong alavusnga a i nge, ma i sungu mire aolonga a i nge, mo i velpol ini toko sivenga a Isipare oa nepes itheki, ma i men ranga ve ini Isipare oa nepes, na i theal mun a nepes ile vel aolonga.
\v 11 Lama mesi aolonga i velpol a pen alavusnga ako ru a Isip na a Kenan. Ma or alavusnga o men lemi kerereong e aning le aveleong. Ma titevir areken o pavurvur aro o thepol ol aning avele.
\v 12 Aveto Jekop i nongpol kimaing nge aning ako i voth a Isip. Ma i pake itutunre ako ini titevierre a Isip ako ini ole esong teltel anga la.
\v 13 Ma nge ole esong paininga la Josep i pathengal isivenga a ititeinre nge, lamako Isip angare oa nepes i ate a Josep ititeinre.
\v 14 Na Josep ikei song e itema a Jekop mo i es a i nge, tomo nge ile angare, ma oa titaling i pavurvur mule pa limai pothoi or lim.
\v 15 Lama Jekop i esu a Isip la. Lamako i rin ol nge ma titevierre mun o rin mun a Isip.
\v 16 Ma o potun werer oni peti a Sekem la ma o tetun or nge vuvepun ako nomenga Abraham i ol i nge umtun pelie a toko areko or ini Hamor angare.
\v 17 Na i totho ol ako aro God aro i oma ol ur aken, ako i ri a Abraham nge nomenga. Nang aken i totho ol ako aro i velpol ol na Israelre oa titaling i esa ma i aolonga ol ako o voth a Isip.
\v 18 Lama toko omole ako i velpol ini Isipare oa nepes, ilemi mire nge a Josep avele. Ma i patea ile menong e nepes.
\v 19 Toko aken i olotet or ma i oma vothing kerenga e titevierre na i ovulal or ve aro o pango otutunre a lalanga mo o rin.
\v 20 Nge wop lemi aken Moses inina i pop i, ma ini wain sivenga. Ma inina ma itema o theal i a ole vel e ngov or me.
\v 21 Lama o paespot a Moses a lalanga, lama Isipare oa nepes itun sengenga i mane i ma i theal i mo ini itun ol.
\v 22 Ma Moses i el Isip angare ole mire alavusnga, ma ini Toko Pomnga nge riong na nge ile omaing.
\v 23 Lamako Moses ia tovupo mule pa penel ol lamako ilemi ruma ol ile angare ako ini Israelre ve aro i thopol or.
\v 24 I thopol toko Isip anga ako i siso Israela omole. Ma i es a ithanga aken nge mo i opoal i. Mako i olal ol ia ma i so rin ol Isip anga aken.
\v 25 Ma Moses i ri ve va ile angare olemi ve aro God i opoesal i mo i eltetpot or e kinong aken nge, aveto avele.
\v 26 Na nge erangunga Moses i thepol toko Israela or aini ako o siso pel. Ma i mit roalu or ma i ria ve, ‘Ken! I vava ake thomu paini o siso pel e? Thomu paini ake ini titein pel areke.’
\v 27 Aveto toko aken i siso itein aken e, i osiva Moses ma i ria i ve, ‘Anga i ria ong ako ve, wong ini mukalinga na theal tetalinga e them, e?
\v 28 Ava lomum ve wong so rin tho ranga ve ako wong so rin Isip anga ako nine e?’.
\v 29 Lamako Moses i nongpol i ma i lopot a Isip ma i voth ol a ulue ako ini Midian angare ole. Na i peange ol nge, makola itun tomonnga or aini.
\v 30 Na tovupo mule pa penel i vus lamako ensel omole ako i velpoltun i nge ulue epee ako toko nge avele. Totho e tete ako ini a Sainai. Ma ensel aken i velpoltuna i ranga ve ini won sesenga ako i velpol a won thoing thoinga lemimi me.
\v 31 Moses i thepol i ma i kukuk nge ur aken ako i velpol. Ma i es totho la mo i thepol senu i, aveto i nongpol a God ile lenglenging ve,
\v 32 Tho ini titovumre ole God, tho a God ako ini a Abraham, Aisak na Jekop ole.’ Ma Moses i nongpol i vene aken, ma ioni val ma sawir i, na i mothong tova aro i the ol i.
\v 33 Lamako God i ria i vene, ‘Wong ekrispot lom esonga. Eneke ake ini lek vothinga, ako tho pavothal nge.
\v 34 Tho thepol vothing kerenga lale ako o oma i a lek toko na seng ako o voth a Isip. Na tho nongpol ole tanging lale. Na tho esu me mo tho opoesal or na tho pavthopot matheong aken a or nge. Na es me, mo tho pake wong a Isip la.’
\v 35 Na Moses inga aton ru Israelre okime lelalpot i ma o ria i ve, ‘Anga i pamita wong ve aro wong ini mukalinga na theal tetalonga e them?’ Toko inga ake aton ru God inga i pake i la mo ini ole mukalinga na aro i el werer or. Na Toko Pomnga i oma i vene aken nge ensel ile riong ako i velpoltuna i a won sesenga ako i velpol a won thoing thoinga lemimi me.
\v 36 Ma Moses i el wererpot or la, ma i oma pakukukaling na pathepolong pulua a Isip na nge rua ako o apet i ini Rua Selelenga, ma i oma mun i a pen polpolnga nge, i pavurvur nge tovupo or mule pa penel.
\v 37 Na Moses mun inga aton ako i ria Israelre ve, ‘God aro i ateal toko e aken ru a thomu nge mo i velpol ini a God ile riong elnga ranga ve ini tho.’
\v 38 Moses inga ako i voth tomo nge Israelre ma o pathun nge pen polpolnga. Ma i voth a tete a Sainai tomo nge ensel ako i sung riong a i nge. Na Moses i voth tomo mun nge titevierre. Ma i el a God ile riong ako i sung mimiong mo i sung esu i a it nge me.
\v 39 Aveto titevierre o nongal ile riong avele. Ma okime lelalpot i. Ma olemi es werer a Isip la.
\v 40 Ma o ria Aron ve, ‘Wong oma avala pelie mo ini lemem mo o mukal ler. Toko ake ini a Moses ako i wolpot them a Isip me, lemem mire ol nge i avele. Ava i vana la ol?’
\v 41 Nge nang aken o oma avala ako i ranga ve ini bulumakau itun. Ma o oma aning aolonga na o oma sungong a avala ako o oma i nge omeni inga.
\v 42 Taro ake God ikime lelalpot or. Mako o lotual ol sivemitre ako ro a sepsa, ako i ranga ve ini God ile riong elnga nomenga angare ole erere i ri nge. O ri vene, ‘Thomu Israelre, nomenga thomu o voth e tovupo or mule pa penel nge ulue ako tokokoere nge avele. Ma thomu o so rinrin mekeremre. Ma thomu o oma lomu sungong nge, ava thomu o oma sungong areken a tho nge avele.
\v 43 Thomu o potun lotuonga a sel ako ini a Molek ako ini avala tomo nge sivemit ako ini a Repan ioni, ur or aini ako ini ur vivinga ako thomu o te i ma o lotu nge. Taro ake aro tho pakepot thomu a Babilon la.’
\v 44 Nomenga ako titevierre o voth a pen polpolnga nge, ma o voth tomo nge lotuonga a valvale ako ini sel ako o apet i ve ini ‘God ile riong kinnga a valvale’. O oma rum valvale aken ako ranga ve God i pathengal a Moses ve aro i oma i.
\v 45 Panen titevierre o es tomo nge a Josua mo aro o el ol ulue ako ini toko rereli oa. Ma God i sivlelpot or a titevierre ole ulue. Na ini lotuonga a valvale ako ini sel, o el i a otitemaere nge mo o potun i a ole ulue aken ma i mit makola i pavurvur ako Devit i velpol.
\v 46 Ma God ilemi sivenga nge a Devit ile vothung, ma Devit i nong a i nge ve aro i oma God ile vel aolonga e ako aro i voth nge. Ina God ako ini ole tomo nge otevinga a Jekop.
\v 47 Aveto Solomon i oma God ile vel aken.
\v 48 Aveto God ako i aolonga rintet i pavurvur aro i voth e vel ako tokokoere o oma i avele. Ako ranga ve God ile riong elnga nomenga angare o ri nge.
\v 49 ‘Toko Pomnga i ri vene, “Pen aurvet ini lek menonga. Na ulue ini evek le mitonga. Vel kathnga ol ako aro o oma ol i mo ini lek e? Na wop kathnga ako aro tho menu mo tho thau tho nge e? I pavurvur avele.
\v 50 Eneke sivengek tho oma ur alavusnga.”’
\v 51 Thomu toko telnga plaongare na lomumu rongan i kerenga na telngomu gut nge a God ile riong. Thomu o puprumpot re ake ini titovumuere ole vothung, na evelelnga thomu mun kene o nongal a God Ioni Riringa avele.
\v 52 Titovumuere o oma vothing kerenga nge riong elngare alavusnga ako o voth nomenga. Na o pun rinrin areko o ritet nge a God ile toko vengvenga aro i es me ma i velpol. Ma thomu o teltun i na o pun rin i lale.
\v 53 God i sungu ile patorong a thomu nge, nge Enselre, aveto thomu o panes i avele.” Stiven i ri vene re aken.
\v 54 Na riong nongpolngare o nongpola riong ake, ma olemi klingtun a Stiven ma o atun owo pupo nge i.
\v 55 Aveto Stiven i vual nge a God Ioni Riringa ma i the a la a pen aurvet. Ma i thepol a God ile pen le lallaing na Jisas ako ro i mit a God imeni sivenga nge.
\v 56 Ma Stiven i ria ve, “Nongpol, tho thepola pen aurvet i thep. Ma tho thepol Toko Pomnga Itun ako i mit a God imeni sivenga nge.”
\v 57 Ma o pres viringa, ma o mon sopal otelnga nge omeni. Ma oa krungtun i.
\v 58 Ma o titpopot i a rem pomnga a lalanga la, mo aro o pun rin i nge um. Ma toko areko o teuntetpot ole seltun ma o parongu i a kulpo e ako ilo sei, iion a Sol.
\v 59 Rongan o pun a Stiven nge um. Ma Stiven i nong ve, “Jisas wong ela onik.”
\c 8
\v 1 Ma Sol ilemi sivenga nge a Stiven ipunrinnga. Nge nang aken o patea ole vothung kerekerenga nge toko lemioongare ako o voth a Jerusalem. Taro ake lemioongare o lo meresu ma o es a epee a Juda na Samaria aveto, pakekere o voth inga a Jerusalem.
\v 2 Na toko pelie ako o lotu a God nge o tang, ma o wal nge a Stiven lamako o tetun i.
\v 3 Aveto Sol i paomelal lemioongare. Ma i eso a vel omole omole ma i el toko na seng lemioongare. Ma i therpot or ma i paesa or a mang a midenga.
\v 4 Na lemioongare ako o lo meresu a pen elonga o panongpol Panongpolong Sivenga nge.
\v 5 Na Pilip i esu a rem pomnga omole ako a Samaria, ma i panongpol nge toko ako God i ateal i, a or nge.
\v 6 Na toko na seng pom rinnga o nongpol a Pilip na o thopol pathepolong areko i oma i ma o pait otelnga nge ile riong.
\v 7 Na tamata kerenga o wal kerekere ma o lolelpot toko na seng pulua angare nge. Na toko pulua ako o es nge el, na areko oeve kerenga, kene o sivenga werer.
\v 8 Taro ake Samaria angare olemi sivenga rintet.
\v 9 Na toko omole ako i voth a rem pomnga aken kene iion a Saimon. Ma ini longung nonga na Samaria angare o kukuk nge ile omaing, na i ri ve, “Tho ini Toko Pomnga omole.”
\v 10 Na ine toko apetongare na toko vulutngare, or alavusnga o men ma o pait otelnga nge a Saimon ile riong. Ma o ri ve, “Toko ake ini a god ako iion a Engenging Aolonga.”
\v 11 Na nge nang pulua i pakukuk or nge ile longung na o pait rintet otelnga nge ile riong.
\v 12 Aveto ole lemioong nge a Pilip ile panongpolong nge Panongpolong Sivenga nge a God ile menong e nepes na nge a Jisas Krais iion. Mako toko na seng o el paninuong.
\v 13 Ma Saimon mun i lemio mun nge mako i el paninuong ma i panes ol a Pilip. Ma i thepol pathepolong relrelnga na pakukukaling ako Pilip i oma i ma ilemi pelekpol.
\v 14 Na pakekere areko o voth a Jerusalem o nongpol ako Samaria angare ole lemioong ol nge a God ile riong. Mako o pakepot ol a Pita ome a Jon ma o es ol a or nge la.
\v 15 Ma or paini o velpol a or nge ma o nong nge a God mo i paesu Ioni riringa a or nge.
\v 16 Eneke Ioni Riringa i eso a or nge rongan, na o el inga paninuong ako nge Toko Pomnga a Jisas iion.
\v 17 Ma or paini o paronga omeni a or nge mako Oni Riringa i eso a or nge.
\v 18 Ma Saimon i thepol ako pakekere or aini o ronga omeni a or nge mako Oni Riringa i eso a or nge mako i ri ve i sungu umtun a or paini nge ma i ri ve,
\v 19 “Aro thomu paini o sungu mun engenging ake a tho nge. Mo aro tho ronga mun menik a toko e nge mo aro Oni Riringa i eso mun a i nge.”
\v 20 Aveto Pita i olal i ve, “God aro i pavus wong tomo e lom umtun, eneke lomum rum ve aro ong ol a God ile sungong nge umtun.
\v 21 Lemem omaing ake ini lom omaing avele. Eneke lomum kene i vengveng a God itheki avele.
\v 22 Na eksing lomum. Mo kimom lelalpot lom lemi rumong kerenga aken. Mo wong nong nge a Toko Pomnga mo aro i eltetpot lomum kerenga aken, ma aro i oma i eve.
\v 23 Eneke lemik mire ako lemi rumong puluanga nge vothung kerenga olalnga i vual a wong nge na i pavurvur aro i modop ong avele.”
\v 24 Ma Saimon i ria Pita ome a Jon ve, “Aro thomu o nong nge a Toko Pomnga mo i opoal tho. Mo ur areken thomu o ri nge mo i mothong tova i velpol ol a tho nge.”
\v 25 Ma Pita ome a Jon o panongpol toko na seng nge a Toko Pomnga ile riong, na nge ur areko or paini o thopol ako Jisas i oma i. Lamako or paini o lo werer a Jerusalem la. Ma o panongpol rumso nge rumrem pulua a Samaria nge ole lo wererong la.
\v 26 Ina Toko Pomnga ile ensel i ria Pilip ve, “Penang aro ong monsi mo wong es rum e sovengalo ako pateanga a Jerusalem ma i esu a Gasa la, ako a pen polpolnga.
\v 27 Lamako Pilip i losa ma i esu la. Na toko Itiopia anga omole i vus nge lotuong a Jerusalem. Ini toko kimanga ako i theal tetal seng pomnga ako ini Nepes ako iion a Kandas, ile umtun a Itiopia.
\v 28 Ma i lo werer a ile pen la. Ma i thopolo a Pilip. Na i men e karis, na i tital viringa nge a God ile riong elnga a Aisaia ile erere nge.
\v 29 Ma Oni Riringa i ria Pilip ve, “Eso totho a karis aken nge.”
\v 30 Ma Pilip i tho totho la ma i nongpol ako toko aken i tital erere ako ini riong elnga a Aisaia ile. Mako Pilip i nina i ve, “Lomum mire nge e riong aken ong tital i mirenga, eve avele?
\v 31 Ma toko aken i olal i ve, “aro ve toko e i patoral tho nge avele mo aro lemik mire nge vava e? Esa me mo men tomo e tho a karis nge.”
\v 32 Lamako Pilip i roa. Na erere epee aken Itiopia anga i tital i, i vene: ‘O ti toko aken la, ranga ve ini sipsip ako aro o so rin i, ma toko aken i pesa iwo avele ranga ve ini sipsip itun ako o soro ini thoing. Nako i mit poreng inga.
\v 33 Ma o palemarau i, ma o pamita i e riong na itepun e avele, aveto o paomelal polpol i inga. Itun ol e avele ako aro i tepola ol i, eneke ile mimiong ake ru a ulue kene i vus.’
\v 34 Ma toko kimanga aken i nina a Pilip ve, “Riong elnga aken i ri aken nge anga? Ini i, eve toko relnga e?”
\v 35 Mako Pilip i rirumu i a toko aken nge, ma i patea nge erere epee ake, ma i ri nge panongpolong sivenga ako nge a Jisas.
\v 36 Ma or paini o tho a so lopat ma o espot e pen ako thei nge. Ma toko kimanga aken i ria i ve, “Thepol thei re ake. Unekenga ako i mitrup tho ako aro tho el paninuong e?”
\v 37 [Ma Pilip i ria i ve, “Aro ong el paninuong tova lom lemioong i voth nge a God ile riong a opom lemi.” I olal i ve, “I nunganga, lek lemioong lale ako ve Jisas Krais ako ini a God itun.”]
\v 38 Lamako i ria ma karis i mitu. Ma Pilip ome toko kimanga, or paini o esu a thei la. Ma Pilip i paninu i.
\v 39 Ma or paini o esa a thei me, ma a ur e avele nako God Ioni Riringa i elteta a Pilip. Ma toko kimanga aken i thepol ol i avele. Ma ilemi sivenga na i es ol nge sovengalo ako i es nge la.
\c 9
\v 1 Ma Sol rongan i ri ve aro i pakerenga na i pun rin Toko Pomnga ile wainlangaere. Ma i es la ma i nina prisre oa pomnga,
\v 2 ako aro i wat maluengre a Judare ole lotu a mukalingare ako o voth a Damaskus, ve aro Sol i velpol a or nge mo i thepol toko na seng ako o panes a Jisas ia tenesing a so, aro i rere or mo i paes werer or a Jerusalem.
\v 3 Lamako Sol i es makola i totho a Damaskus ma a ur e avele na nge pen lalanga ako i esu a pen aurvet me ma i totun i.
\v 4 Ma Sol i matu a ulue na i nongpol lenging ako i ri ve, “Sol, Sol! Wong vova ake ong pakerenga tho e?”
\v 5 Ma Sol i nin a i ve, “Toko Pomnga, Wong ao?” Ma i ria ve, “Tho ini a Jisas, ako ranga ve wong pakerenga tho.
\v 6 Na aro wong mita mo wong eso a rem pomnga la. Panen aro toko e ako aro i ria wong nge ur ako aro wong oma i.”
\v 7 Na tokokoere areko o es tomo e a Sol or ako ru o mit. Ma o ria ol avele, ma o nongpol lenging, aveto o thepol toko e avele.
\v 8 Lamako Sol i mita ma itheki lema. Aveto i thepol ol avele. Lamako toko areko o krima imeni mako o tia ol i a Damaskus la.
\v 9 Ma i voth nge nang or me aveto rongan itheki pros. Na nge nang areken i an avele na i thin avele.
\v 10 Na Jisas ile wainlanga omole ako i voth a Damaskus iion a Ananaias. Na nge ile oni theong ako Toko Pomnga i ria i ve, “Ananaias.” Na i ri ve, “Toko Pomnga tho ake ru tho voth.”
\v 11 Ma Toko Pomnga i ria i ve, “Ong losa mo es rum nge sovengalo ako o apet i ve ini ‘Sovengalo Vengvenga.’ Na a Judas ile vel aro wong thepolo toko Tarsus anga e nge, iion a Sol. I aken ru i nong.
\v 12 Nge ioni thenga i thepol toko omole ako iion a Ananaias, i es me ma i mitu ma i paronga imeni a i nge mo aro itheki vles werer mun.” Toko Pomnga i ria i vene ake.
\v 13 Ma Ananaias i olal ile riong ve, “Toko Pomnga tho nongpol toko pulua ako o ri nge toko aken. Nge vothing kerenga pulua ako i oma i nge lom toko na seng ako o voth a Jerusalem.
\v 14 Ma i el engenging a prisre ole mukalingare nge, ma i es me mo aro i rere toko na seng alavusnga ako ru o nong e iom.”
\v 15 Aveto Toko Pomnga i ria i vene, “Ong es la, na toko aken ini ol lek toko omainga ako tho ateal i ve aro i paes iok a toko relngare nge na a nepesre nge na a Israelre nge.
\v 16 Aro tho pathepol i nge matheong na sisisong aro i el i mo aro i opoal tho.”
\v 17 Lama Ananaias i es la, ma i koriso a vel lemi ma i paronga imeni a Sol nge. Ma i ria ve, “Teik a Sol, Toko Pomnga a Jisas ako i velpoltun ong a sovengalo ako ong es nge me, i pake tho me, ve aro thekum vles werer mun na Ioni Riringa aro i eso mo i vual a wong nge.”
\v 18 A ur e avele na ur e ako i ranga ve ini silang kikthanga i matpot a Sol itheki, mako itheki lala werer mun. Ma i mita ol mako i el ol ninuong.
\v 19 Ma i an werer ol mako i engeng werer. Ma i voth tomo nge a Jisas ile wainlangaere ako a Damaskus e nang mun pelie.
\v 20 A ur e avele na Sol i panongpol ol a lotuonga a vel pulua ako ini Judare ole, ve ako Jisas ini a God itun.
\v 21 Ma or alavusnga o nongpol ile riong ma o kukuk nge, ma o ri ve, “Ake ini toko aton ru i voth a Jerusalem mo i so rin kek areko o nong nge a Jisas iion, na toko ake i es mun re ake me ve aro i rere mun a Jisas ile tokokoere mo i paes or a prisre ole mukalingare nge la. Ken ava ini re toko ake?”
\v 22 Aveto Sol ile panongpolong i mathe rintet. Ma Judare ako ru o voth a Damaskus o nongpol ile panongpolong ma olemi ngo pelekpol nge. Eneke i pathengal or ve i nunganga ako Jisas ini toko ako God i areal i ve aro i el werer or.
\v 23 Lama nang pulua i vus, ma Judare o velilo pel ma o rirum ol a Sol ipunrinnga.
\v 24 Aveto Sol i nongpola ole riong aken, ako nge nang na mlik elonga Judare o mit tetal a rem pomnga a so thekiki elonga mo o ri ve o pun rin a Sol.
\v 25 Aveto Sol ile wainlangaere o wola i pemlik a rem a lokpo la, ako o oma i e um. Ma o pamenu i e alal aolonga ma o pamonlolu i la.
\v 26 Ma Sol i es a Jerusalem ma i ri ve i voth tomo e Jisas ile wainlangaere. Aveto o ngange i eneke olemi ve ini a Jisas ile wainlanga avele.
\v 27 Aveto Banabas i wol ol i a pakekere nge la. Ma i rirum ol or nge ako Sol i thepolo Toko Pomnga a so. Ma Toko Pomnga i ri a i. Ma Banabas i rirum mun ole nge a Sol ako i panongpol engeng nge a Jisas iion ako a Damaskus.
\v 28 Mako Sol i voth tomo nge or a Jerusalem mako i es tomo ol nge or ma toko e avele i mit rupal i. Na i ngeip avele na i panongpol engeng nge a Toko Pomnga iion.
\v 29 Ma ikei paenal tomo e Grik angare ako o lotu tomo e Judare aveto o ri ve o pun rin i.
\v 30 Ma ititeinre ako olemio mun o nongpola, ma o mitu i a Sisaria la. Mako o pake ol i a Tarsus la.
\v 31 Mako nge wop alavusnga ako ru a Judia, Galili na Samaria, lotu kene i tho senu ol. Eneke toko e avele i pakerenga or. Ma lotuong i velpol ma i engeng. Ma Oni Riringa i opoal or, mo oa titaling i esa ma ole menong kene o pavothal ol nge a Toko Pomnga.
\v 32 Pita i esu esa a rem elonga, na nang omole ako i eso a rem pomnga a Lida, mo aro i voth tomo e lemioongare ako ru nge.
\v 33 E rem aken i thopolo toko e ako iion a Ainias ako i ngo ma ini peti i motungtung, i pavurvur e tovupo or limme.
\v 34 Ma Pita i ria i ve, “Ainias ponange Jisas Krais i pamimi werer mun wong. Mita mo nakrumu lom ring.” A ur e avele nako toko aken i mita, ma i sivenga werer.
\v 35 Ma toko alavusnga ako ru a Lida na epee a Saron o thepol i ma o eksing olemi ma o panes Toko Pomnga.
\v 36 Nge rem ako a Jopa, seng lemioonga ako iion a Tabita i voth nge. Nge Grikre okei o apet i ini a Dorkas. Seng ake i oma omaing sivenga evelelnga na i opoal toko na seng ako ole ur elonga avele.
\v 37 Ma nge nang aken ini multhang, makola ini ile rinong. Ma ile angare o panunu i ma vus, ma o potuna i ma o pangoa tel i a vel lemi roronga mo o thepol tel itheki.
\v 38 Na rem a Lida na Jopa oa wop kene i mela e pel avele. Na Jopa a lemioongare o nongpol ako Pita i voth a Lida. Ma o pakepot toko or aini ma o song nge a Pita. Ma o ria i ve, “Paviri a them nge me.”
\v 39 Mako Pita i losa ma i panes or paini. Ma o es ma o velpol. Ma o wola i a vel lemi roro la. Na a vel lemi aken i vual e basbasuere ma o tang na o pathengal a Pita nge tekruk na seltun areko Dorkas i oma i nge ako rongan i mimi.
\v 40 Ma Pita i pakepot or a lalanga la, ma i koru ieve na i nong, lama itheki leltun seng ako ru i rin, na i ria ve, “Tabita, ong mita!” Ma seng itheki lema ma i thepol a Pita, ma i losa ma i men.
\v 41 Ma Pita i krima imeni ma i palosa i, ma i mita. Ma Pita i leng toko lemioongare na busbasuere ma i sung werer a Dorkas a or nge, ma i mimi ol.
\v 42 Ma riong ake i kima a pen alavusnga ako ru a rem pomnga a Jopa. Ma toko na seng pulua olemio nge a Toko Pomnga.
\c 10
\v 1 Na toko omole ako i voth a Sisaria kene iion a Kornilius. Na ini mukalinga nge punongare or 100 ako ini Romre. Na oa punongare a vlung o apet i ini “Itali anga oa punonga a vlung”.
\v 2 Ini toko ako i lotual a God ome ile vel lemiare. I sungsung umtun a Judare areko ole ur elonga avele. Na evelelnga i nong e a God.
\v 3 Nge nang omole ako nang meta i el or me nge penie. Ma i thepol ur ako ranga ve ini oni theong ma i thepol nine a God ile ensel i esu me ma i ria i ve, “Kornilius.”
\v 4 Ma Kornilius i the rinrin i ma i ngeip. Ma i ri ve, “Toko Pomnga neke ake?” Ma ensel i olal a Kornilius ve, “God i nongpol lom nongong ma i thopol lom vothung ako wong opoal areko ole ur avele. Ma rongan God ilemi rum ong.
\v 5 Na aro ong pakepot toko pelie a Jopa la mo o ortet toko ako iion a Saimon, iion aininga a Pita, naro o ria i mo i es me.
\v 6 Toko aken i voth tomo e toko ako ini mekerem peti omanga, iion mun a Saimon, ma ile vel i mit totho a rua wo peti.”
\v 7 Na ensel aken i es ol. Mako Kornilius i lengpot ile omainga or aini na punonga omole. Ma punonga aken ini toko lotuonga, na evelelnga i voth tomo nge a Kornilius.
\v 8 Ma Kornilius i ritet or nge ur ako i velpol mako i pake or a Jopa la ve aro o wol a Saimon Pita a i nge.
\v 9 Ma nge erangunga o es ma o totho a Jopa. Na nge penang Pita i roa a vel polemi ako i satham mo i nong.
\v 10 Ma Pita mesipun i ma i ri ve i an. Aveto rongan o oma aning. Ma i thepol ur e ako ranga ve ini oni theong.
\v 11 I thepol pen aurvet ako i thep ma i thepol ur e ako i ranga ve ini seltun aolonga ako o somtet i nge ongepo alapenel ma o paesu i a sepsa ma i esu a ulue me.
\v 12 A ur aken lemi i vual e mekerem pelekpolnga na mekerem areko o re nge oopo na menre.
\v 13 Na i nongpol lenging e ako a i nge ve, “Pita, wong mita mo so rin or mo an i.”
\v 14 Aveto Pita i ri ve, “Toko Pomnga tho pavurvur avele! I pavurvur aro tho an aning ako them Judare them pil nge kene avele.”
\v 15 Ma i nongpol mun lenging paininga. Ako i ri ve, “Ur ako God i ri ve i sivenga aken mothong tova ong ri ve i kerenga.”
\v 16 Ur aken i velpol pa me. Lamako i lo werer mun a pen aurvet la.
\v 17 Ma Pita ilemi pelekpol nge ioni thenga mirenga. Na toko areko Kornilius i pake or la o velpol. Ma o nin tokokoere nge a Saimon ile vel mako o mitu ol a ile vel thekia.
\v 18 Ma o leng ve, “Saimon Pita i voth ake, eve avele?”
\v 19 Rongan Pita ilemi rum telele nge ioni thenga mirenga, ma God Ioni Riringa i ria i ve, “Toko or me ake ru o ortet ong.
\v 20 Vene na losa mo esu la mo es tomo nge or. Mothong tova lomum mulmulal, tho re ake, tho pake or me.”
\v 21 Mako Pita i esu a toko areken nge la, ma i ria toko aken ru ve, “Tho re ake ini toko aton ru thomu o or i! Thomu o es me nge neke?”
\v 22 Ma o ria ve, “Kornilius ako ini mukalinga e punongare, i pake them me. Ini toko vengvenga ako i lotual a God. Ine toko ako Judare o papomnga i. Na God ile ensel omole ako i ria i ve aro ikei song nge ong mo aro wong es a ile vel la. Mo i nongpol lom riong pelie.”
\v 23 Ma Pita i nongpoo or ma o koro la. Ma i theal or nge pemliknga aken. Mako erangu ma i panes or ma toko lemioonga pelie ako o voth a Jopa o es tomo e or.
\v 24 Ma o es makola o ngou pemlik omole a so, lamako o losa makola o velpol a Sisaria. Na Kornilius ome ile angare tomo nge toko pelie ako i nongpoo or, ma o men tetal or.
\v 25 Ma Pita i totho ol ako aro i koro, ma Kornilius i es a i nge ma i koru ieve na ipo tiru.
\v 26 Aveto Pita i palosa i ma i ri ve, “Mita, tho ake, tho ini toko inga.”
\v 27 Ma Pita i ri tomo nge i, na ru o eso a vel lemi la ma i thepol toko na seng pulua ako o men velilo pel.
\v 28 Ma Pita i ria or ve, “Lomum mire senu nge lale ako ve nge lemem patorong ako i pavurvur aro Juda e aro i voth tomo e toko ako ini Juda avele pelie avele. Na i pavurvur aro i estun or avele. Aveto God i ria tho ve, I pavurvur aro tho ria ve toko e i kerenga na tho pavothal nge i avele.
\v 29 Vene make tho mothongal nge lomu riong avele, ma tho nongal lomu riong make tho es me. Na tho nina thomu, i vava ake keumu song tho e?”
\v 30 Ma Kornilius i ri ve, “Ur e ako i velpol a tho nge, nge nang or me ako i vus lale, kene i vene tho voth a lek vel, ma tho nong nge ako nang meta i el or me. Na a ur e avele ma toko e i mitu a thekik lemi. Ma ia neong i tolilis.
\v 31 Ma i ri ve, ‘Kornilius, God i nongpol lom nongong ma i thopol lom vothung ako wong opoal areko ole ur avele. Ma God ilemi rum ong.
\v 32 Wong pake toko pelie ako a Jopa mo o song e toko ako iion a Saimon na iion aininga Pita. I voth a toko ako iion mun a Saimon ako ini mekerem peti omanga, ma ile vel i mit totho a rua wo peti.’
\v 33 A ur e avele na keik song e wong. Ma i sivenga ako ong nongal them ma ong es me. Make ponange them alavusnga them velilo ake a God itheki nge ako aro them nongpol riong ako Toko Pomnga i ria wong nge ve aro wong ria them nge.”
\v 34 Pita i patea ile riong vene, “Ponange lemik mire ol ako ve i nunganga, God kene i therum toko e avele. Toko alavusnga o pavurvur inga pel.
\v 35 Na nge rem alavusnga ake ru a ulue areko o pavothal nge i na o oma vothing vengvenga, aro i nongpoo or.
\v 36 Lomumu mire nge a God i pasong ile riong ako i pakeu i a Israelre nge. I ritet panongpolong sivenga, ako o el lemi moring nge, ako nge a Jisas Krais ako ini toko elonga oa pomnga.
\v 37 Lomumu mire nge ur ako i velpol ma i eso a pen alavusnga ako a Juda. I patea a Galili nge wop lemi ako Jon i panongpol or nge paninuong.
\v 38 Lomumu mire mun nge a Jisas ini Nasaret anga, ako God i ateal i ma i sungu Ioni Riringa na ile engenging a i nge. Ma i es a pen elonga ma i oma senu nge toko na sengre. God i voth a i nge, mako i pamimi areko o voth a Satan imeni.
\v 39 Na them ini toko ako them thopol i make them panongpol nge ur ako i oma i a pen elonga ako ini Judare ole na a rem pomnga a Jerusalem mun. Na o sotuna i a won ngoronga ma o pun rin i.
\v 40 Aveto nang or me i vus ma God i palos werera i nge rinong ma i pavelpol mun i a thekimem.
\v 41 Ma i pavelpol i a toko alavusnga nge avele. Ini inga them toko areko nomenga God i ateal them ve aro them thepol i ako i los werera a vuvepun. Ma them an na them thin tomo nge i.
\v 42 Ma i pator them nge riong panongpolnga a toko na sengre nge. Mo them ritet i nunganga ako ve, i re inga ake ini toko ako God i ateal i mo aro i velpol ini riong nongpolnga nge toko areko o mimi na areko o rin lale mun.
\v 43 Ine God ile riong elnga nomenganga alavusnga o ritet nge i. Ma o ri ve nge a Jisas iion, God aro ilemi simikal vothung kerekerenga nge areko olemio a i nge.
\v 44 Rongan Pita i ri, nako Oni Riringa i eso a toko alavusnga ako ru o nongpol ile riong.
\v 45 Juda lemioongare ako o panes a Pita a Japa me, o kukuk nge ako God i sungu ile sungong ako ini Ioni Riringa a toko na seng relrelnga munre nge.
\v 46 Eneke o nongpol ako o ri riong kei relrelnga. Ma o paesa God iion roro. Ma Pita i ri ve,
\v 47 “Anga i pavurvur ako aro i mit roal or nge paninuong nge thei? Areko o el mun Oni Riringa ranga ve ini it mun.”
\c 11
\v 1 Ine pakekere na lemioongare nge pen alavusnga ako ru a Juda o nongpol ako ve toko relnga pelie o lemio nge a God ile riong lale.
\v 2 Ma Pita i esa a Jerusalem, ma areko o engeng nge vothung ake ru nge toko le isnga, o vol i.
\v 3 Ma o ria i ve, “Vava ake, wong es long a toko relnga areko o is ole avele, na wong avsa ler patorong nako ong an tomo mun nge or.”
\v 4 Ma Pita i rirum senu or nge ur alavusnga ako i velpol, ma i ri ve,
\v 5 “Nge wop lemi ako, tho voth a rem pomnga ako a Jopa ma tho nong. Ma tho thepol ur ako ranga ve ini oni theong. Ma tho thepol ur ako ranga ve ini seltun ma o kin i a ongepo alapenel ma o paesu i a pen aurvet me ma i esu totho a tho nge me.
\v 6 Ma tho the senuo a seltun aken lemi. Ma tho thepol mekerem ulue anga ako o voth nge. Ako ranga ve ini olep na mekerem mun pelie na menre.
\v 7 Ma tho nongpol lenging ako ve, ‘Pita, ong mita mo so rin or mo an i.’
\v 8 Aveto tho ri ve, ‘Toko Pomnga, tho pavurvur avele. Ur areko i kerenga na tho pil nge, ako tho an rum i rongan na i pavurvur aro i eso a wok lemi avele.’
\v 9 Aveto tho nongpol mun lenging aininga ako i esu a pen aurvet me, ma i ri ve, ‘Ur areko God i ri ve i sivenga, aken mothong tova ong ri ve i kerenga.’
\v 10 Ma ur aken i velpol pa me, lamako i lo werera mun a pen aurvet la.
\v 11 Palolo avele nako toko or me ako o pake or a Sisaria me, o velpol nge vel ako tho voth nge.
\v 12 Ma Oni Riringa i ria tho ve, ‘Ong panes or na mothong tova lomum mulmulal.’ Ma toko lemioonga or limae areke o es tomo e tho. Ma them es la mo them eso a Kornilius ile vel lemi.
\v 13 Na i rirumu i a them nge ve ensel e ako i mita a ile vel lemi. Ma i ri ve, ‘Ong pake toko e a Jopa la mo i song nge a Saimon ako iion aininga a Pita mo i es me.
\v 14 Mo aro i sungu riong pelie a wong nge. Mo aro wong na lom angare ako God i pamimi thomu.’
\v 15 Ma tho patea lek riong ma palolo avele nako God Ioni Riringa i eso a or nge. Ranga ve mun e nomenga ako i eso tel mun a it nge.
\v 16 Mako lemik rumu mun a Toko Pomnga ile riong ako i ri ve, ‘Jon i paninu thomu e thei. Aveto aro God i paninu thomu nge Ioni Riringa.’
\v 17 Nomenga ako nge ler lemioong nge a Jisas Krais. Ma God i sungu Ioni Riringa a it nge ranga ve ini ile sungong. Ranga ve mun ako God i sungu ile sungong aken a toko relnga areken mun nge. Tho ini ao, ako aro tho mit roal a God?” Ma Pita i ri re venen aken.
\v 18 Ma o nongpol a Pita ile riong. Ma o modopu ol ole voling na olemi sivenga na o risea a God. Na o ri ve, “I nunganga ako God i sungu mun ur aken a toko relngare nge, ako ve aro o eksing olemi aro o el mimiong.”
\v 19 Nomenga ako o pun rin a Stiven ma matheong aolonga i velpol e lotuong. Ma toko lemioongare o lo mether a pen elonga ako a Ponisia, Saiprus na Antiok. Ma o panongpol inga ako ini Judare oenga.
\v 20 Aveto lemioonga pelie ako ini a Sairini na Saiprus o es a Antiok na o panongpol mun nge toko relngare. Ma o ri or nge panongpolong sivenga nge a Jisas ako ini oa pomnga.
\v 21 Toko Pomnga ile engenging i voth tomo e or. Ma toko na seng pom olemio nge na o eksing olemi a Toko Pomnga nge.
\v 22 Lama oa patorong aken i kimapot a lotuongare ako a Jerusalem. Mako o pakepot a Banabas a Antiok la.
\v 23 Ma i velpol ma i thepol God ile themosaling i voth a or nge. Ma ilemi sivenga. Ma i paengeng mun toko na seng, mo olemi i ngo pis ol a Toko Pomnga nge evelelnga.
\v 24 Na Banabas ini toko vengvenga, ma God Ioni Riringa i vual a i nge. Ma ile lemioong kene i engeng ma toko pulua ako o eso a Toko Pomnga nge.
\v 25 Lamako Banabas i es a Tarsus mo i ortet a Sol.
\v 26 Ma i thepolo i ma i wol i a Antiok la. Ma or paini o voth tomo e lemioongare ako a Antiok e tovupo omole. Ma o patoral toko na seng pulua. A Antiok or tel o apet lemioongare aken ve ini a Kristen, ako i mirenga ve Krais ile.
\v 27 Nge wop lemi aken God ile riong elnga pelie o losa a Jerusalem ma o esu a Antiok la.
\v 28 Ma God ile riong elnga omole aken o apet i a Agabus i mita. Ma Oni Riringa i eso a i nge ma i ritet e mesi aolonga ako aro i velpol panen nge rumrem alavusnga ake ru a ulue. (Mesi aolonga aken i velpol nunganga nge wop lemi ako Klodius i voth ini nepes.)
\v 29 Mako toko lemioongare o rirum ako aro o sung umtun a lemioongare ako a Juda la, i pavurvur nge ole opoaling omole omole.
\c 12
\v 1 Nge wop lemi ako Herot i voth ini nepes na i patea i ma i rere ine toko lemioonga pelie mo i pamen kerere or.
\v 2 Ma i ri ma o so rin a Jems, ako ini a Jon itein, nge lominga.
\v 3 Ma i thepol ako Judare olemi sivenga nge isorinnga mako i ria mo o rere mun a Pita. I oma ake nge nang pelie ako Judare o oma oa aning nge ako o an bret ako o pango yis ako ini pawimpotnga nge avele.
\v 4 Ma o rere a Pita ma o paeso i a mang a midenga. Ma i sungu i a punonga avlung or penel ako o tepolal pel nge ithealnga. Ma toko penel o voth nge avlung omole omole. Na Herot ilemi ako ve aro aning ako ini Pasova i vus tel. Lamoko aro i pamitu ol a Pita e riong a toko na seng otheki lamo i so rin ol i.
\v 5 Mako Pita i voth a mang a midenga lemi ma o theal i, aveto evelelnga toko lemioongare o nong engeng nge a God ve aro i opoal i.
\v 6 Nge pemliknga ako aro rulpou ako aro o pamit ol a Pita e riong, i ngou a punonga or aini oa wop na o kin imeni nge sen or aini, omole i es a punonga e nge na epee i es a punonga aininga nge. Na punonga pelie mun ako ru o theal tetal mun mang a midenga thekia.
\v 7 A ur e avele nako Toko Pomnga ile ensel i esu, ma pen lalanga aolonga i velpol a mang a midenga lemi. Ma ensel i montuno i a itelipo ma i pamimeta i. Ma i ria i ve, “Wong vurpol viri.” Mako sen or aini aken o moluspot a Pita imeni.
\v 8 Lama ensel i ria ve, “Mita mo kino om let na teuno lom esonga.” Ma Pita i oma i ako ranga ve ensel i ria i nge. Lama ensel i ria mun i ve, “Teunu lom seltun mo panes tho.”
\v 9 Ma Pita i korispot a mang a midenga ma i panespot i la. Aveto Pita ilemi mire ur ake ru ensel i oma i a i nge i nunganga eve va avele. Pita rivenga ake ini ioni thenga.
\v 10 Ma or paini o es la ma or paini o selele a avlung omole lama aininga lamako o espot a vel thekia. Ma a vel thekia aken isivenga i theppot. Ma or paini o es a rem pomnga la. Ma or paini o espot a so thekiki. Ma a ur e avele nako ensel i penthal a i nge.
\v 11 Ma Pita ilemi rum ako i velpol ol. Ma i ri ve, “Ponange, lemik mire ol e a God i pake ile ensel make i eltetpot tho a Herot imeni na nge ur elonga ako Judare olemi ve aro o oma i a tho nge.”
\v 12 Ilemi ol e ur ake nako i es ol a Maria ile vel la. Ako ini a Jon Mak inina. Ma toko pulua o velilo pel e vel aken ma o nong nge.
\v 13 Ma Pita i es ma i pitrongo a vel thekia, ma seng omainga omole ako iion a Roda i espot mo i theppot vel thekia.
\v 14 Ma i nongpolo ma i ate a Pita ikei. Ma ilemi sivenga nge na i theppot vel thekia avele na i tho werer ma i ritet ve, “Pita ake ru i mit a lalanga.”
\v 15 Ma o ria i ve, “Sapang ngongong wong?” Aveto i engeng ma i ri ve, “Avele, i nunganga, i ako ru i mit.” Ma o ri ve, “Ake ini ile ensel.”
\v 16 Aveto Pita ako ru rongan i pitrongrong inga. Lama o theppot vel thekia. Ma o thepol i ma o kukuk.
\v 17 Ma Pita imeni vutun or mo o poreng. Ma i rirum ol or nge ur ako Toko Pomnga i eltetpot i a mang a midenga lemi. Ma i ri ve o ria ur ake a Jems na toko lemioongare nge. Lamako i espot ma i es ol a pen relnga la.
\v 18 Ma rulpou ma mit tetalongare o ri mengmeng avele. Olemi pelekpol, na o ri ve, “Pita i es ol vana la?”
\v 19 Ma ina Herot i ri ma o kath a Pita, ave o thepolo i avele. Mako i ria ma o pamit mittetalongare nge riong na o so rin or. Lamako Herot i plosa a Juda ma i esu a Sisaria ma i voth ol nge.
\v 20 Na Herot ilemi kling nge toko na seng ako ru a Tair na Saidon. Mako o apetpot pelie mo o velilo pel ma o es a i nge, mo o pavengveng ole ripeling. Mako o ri tel e a Blastus, ako ini mukalinga ako i theal a Herot ile vel. Ma i mit okime ma o nina a i nge mo o pavengveng ilemi klinga aken mo i vus, eneke oa aning kene o el re ako ru a Herot ile ulue.
\v 21 Ma nge nang e ako Herot i ateal i, i teunu ia nepes a malmaling, ma i men a ia nepes ile evero. Ma i ri riong a toko na sengre nge.
\v 22 Ma o nongpol ile riong ma o ri ve, “Ini toko ile riong ake avele, ini a god omole ako ile riong ake.”
\v 23 A ur e avele nako Toko Pomnga ile ensel i paeso ni multhanging aolonga a i nge. Ma webeng o an ilemi ma i rin, eneke i ria or avele ako aro o papomnga a God inga, aveto i rial areko o papomnga isivenga avele.
\v 24 Ma God ile riong i engeng ma i song a pen elonga.
\c 13
\v 1 Na nge lotuongare a rem ako a Antiok God ile riong elnga pelie na patoralinga pelie or ako ru o voth nge. Areko oion a Barnabas na Simeon ako iion aininga a Niger ako i mirenga ve ni pokukurutnga, na Lusius ako ini Sairini anga. Na Manain (ako ithanga a Herot ako i theal pen epee ako), na Sol mun.
\v 2 Ma o lotu nge a Toko Pomnga na o sem e aning. Na God Ioni Riringa i ria or vene, “Thomu o ateal a Barnabas ome a Sol nge omaing aken tho ateal or paini ve aro o oma i.”
\v 3 Vene na o sem e aning na o nong, ma o parong omeni a or paini nge, ma o pake or paini la.
\v 4 Ma God Ioni Riringa i pake a Banabas ome a Sol ma o es a Selusia. Ma or paini o roa imot nge. Ma imot i pasong or paini a Saiprus la.
\v 5 5 Mako o velpol ol a rem pomnga a Salamis, ma or paini o panongpol e God ile riong a Judare ole lotuonga a vel ma Jon Mak i voth tomo e or paini mo aro i opoal or paini.
\v 6 Ma or paini o es a pen elonga ako ru e mtho aken. Makola mulal e rem ako iion a Papos. ako ru a Papos o thepolo toko omole ako iion a Barjisas. Ini toko nong tungtangonga na ini Juda anga na ini riong elnga le apaltetonga.
\v 7 I voth tomo e ithanga ako ini mukalinga e mtho aken, iion a Sergius na iion mun a Paulus. Ini toko ako ile mire i aolonga. Ma i leng a Barnabas ome a Sol me. Eneke ia pun ako ve aro i nongpol a God ile riong.
\v 8 Aveto toko nong tungtangonga aken i kelelal or paini. (Iion nge Grikre okei ini Elimas) Ma ia pun ako ve i eksing mukalinga ilemi mo i mothong tova i lemio nge.
\v 9 Aveto Sol ako o apet i a Pol mun, ako God Ioni Riringa i vual a i nge. Ma i the rinrin toko nong tungtangonga aken, ma i ri ve,
\v 10 “Wong ini a Satan itun! Wong ini ngarang nge vothing vengvenga elonga. Na vothing kerekerenga i vual a wong nge. Na wong kene ong ri ve wong eksing a Toko Pomnga ile Panongpolong Sivenga mo ini riong le apeltetonga.
\v 11 Ponange re ake Toko Pomnga imeni aro i esa inga wong nge, na aro thekum pros mo wong thepol ol nang ile lallaing avele, aro wong voth ol palolo ol avele.”  A ur e avele nako ur e ako ranga ve sepsa midenga i pasopal itheki, ma itheki pros sele. Mo i omrang pelekpol ipo. Ma i ortet toko e ako aro i pathengal i e so.
\v 12 Ma mukalinga i thepol ur aken, ma ilemio nge eneke i kukuk nge patoraling ako nge a Toko Pomnga.
\v 13 Na Pol tomo e areko o panes i, o losa a Papos. Ma imot i el or a Perga ako a Pampilia. Aveto Jon Mak i lolel or ma i lo werer a Jerusalem la.
\v 14 Ma o losa a Perga ma o es ma o velpol a Antiok ako a Pisidia. Ma nge nang rialonga o eso a Judare ole lotuonga a vel ma o men nge.
\v 15 Make lotu a mukalingare o titalpot a Moses ile patorong. Na God ile riong elngare ole riong. Ma o pasong ol okei nge a Pol ome i thangangaere. Ma o ri ve, “Titeikre ve lomu riong e ako aro o paengeng toko na seng olemi, aro thomu o ripot i.”
\v 16 Ma Pol i mita, ma i osea imeni mo o poreng. Ma i ri ve, “Thomu Israelre na thomu toko relrelngare ako o lotu nge a God, thomu o nongpol tho.
\v 17 God ako ini Israelre ole, i ateal titevimemre, ma i oma or ma o velpol ma o pom, nge wop lemi ako o menalo a Isip ako e kinong. Ma nge ile engenging aolonga i el werer or a Isip ma o es me.
\v 18 Na o voth e wop ako toko e avele i voth nge. Ma i pavurvur e tovupo or mule pa penel. Ma God i el matheong nge ole vothung nge ole esong aken.
\v 19 Na nge wop lemi aken i pavus net or limai ako ini Judare avele nge ulue ako o apet i ini a Kenan ma i sungu i a ile tokokoere nge ma ini ole ol.
\v 20 Ma ur alavusnga ake i mulal nge tovupo or Lamako i sungu toko riong nongpolngare a or nge ma o voth ma i pavurvur nge wop lemi ako God ile riong elnga a Samuel i velpol.
\v 21 Nge wop lemi ako o nin ol e nepes e. Ma ina God i sungu ol a Sol ako ini a Kis itun a or nge ma ini nepes ol. Ma ini a Benjamin ile net ma i voth ini nepes i pavurvur e tovupo or mule pa penel.
\v 22 Aveto God i eltetpot i, ma i ateal a Devit ve ini nepes ma i ri nge a Devit ve, ‘Tho thepol a Devit ako ini a Jesi itun, ma lemik omole nge toko ake i pavurvur ako aro i panes lemik alavusnga na nge ur areko tho ri ve aro i oma i.’
\v 23 Nomenga ako God i kin riong tomo nge Israelre ve aro i pake toko e ako ini a Devit ilenga mo aro i pamimi or. Toko aken i velpol lale ini a Jisas.
\v 24 Na Jisas i patea ile omaing rongan, na nge wop lemi aken Jon i panongpol Israelre ve aro modop ole vothing kerekerenga na o el paninuong.
\v 25 Totho ol ako aro Jon aro i pavus ol ile omaing, ma i ria or ve, ‘Thomu o rivenga tho ini ao? Tho ini toko aton ru thomu o men tetal i kene avele. Aveto thomu o nongpol! Toko aken i ako i rumongal me. Na tho pavurvur aro tho es totho a ilo sei mo aro tho ekrispot ile esonga a we avele.’
\v 26 Tokokoere, na thomu ako ini a Abraham ititeviere, na thomu toko rerelire ake ru thomu o lotu nge a God, Panongpolong ako i ri nge a God ako aro i pamimi it, ako God i sungu i a it nge me lale.
\v 27 Na toko na sengre areko o voth a Jerusalem tomo nge ole mukalingare or alavusnga olemi mire senu nge avele ako Jisas ini toko ako aro i el werer or. Na olemi rum senu nge God ile riong elnga nomenga angare ole riong areken avele, ako o tital i na o nongpol i evelelnga a lotuonga a vel. Aveto o teltun ia. Ma o oma i vene ake ranga ve ako ini God ile riong elnga nomenga angare o ri nge ve aro o oma i.
\v 28 Ma o thepol vet vothung kerenga e avele ako i oma i mo o so rin i nge kene avele. Aveto o nong a Pailat nge ve aro i so rin i.
\v 29 Ma o oma ur alavusnga areken ranga ve ako nomenga God ile riong elnga nomenga angare o wat i nge i, lama nge aken o eltetu i a won ngoronga, mako o paeso ol i a vuvepun.
\v 30 Aveto God i palos werera i e rinong.
\v 31 Nge nang pulua ako i velpoltun toko areko o es tomo nge i a Galili ako a Jerusalem. Na ponange o panongpol nge i a toko na seng ako ini Israelre.
\v 32 Na them panongpol thomu nge Panongpolong Sivenga ve ur ake kene nomenga God i kin riong ve aro i sungu i a titevierre nge.
\v 33 Make ponange i sungu i a it nge ranga ve ini titevierre otutunre ako i palos werera a Jisas a vuvepun. Ako ranga ve nge erere nomenganga ina ako Voing aininga Devit i wat i nge. Ma i ri ve, ‘Wong ini tuk, na ponange tho pavelpol wong.’
\v 34 Ma God i ri nge ako i palos werera i a vuvepun na aro i pavurvur aro i rin mun avele. Make Toko Pomnga i ri nge nomenga ve, ‘Aro tho sungu ol ur sivesivenga a thomu nge ako nomenga tho kin riong tomo e a Devit nge.’
\v 35 Na nge erere epee mun e i ri nge ve, ‘Aro wong pavurvur aro wong mothonglelu lom toko riringa mo i plotu a vuvepun avele.’
\v 36 Na nge aken ina Devit i oma omaing ranga ve ako God i ria i nge, nge wop lemi ako rongan i mimi. Lamako i rin ol. Ma o tetunu i a ititeviere olo sei. Ma ini peti i plotu ako ru a vuvepun.
\v 37 Aveto toko ake ini a Jisas ako Toko Pomnga i palosa i a vuvepun kene i plot avele.
\v 38 Na thomu titeikre aro lomumu mire senu nge. Ako them panongpol thomu nge Panongpolong Sivenga ve Jisas i pavurvur ako aro i eltetpot lomu vothung kerekerenga.
\v 39 Ina Moses ile patorong i pavurvur aro pavthopot thomu nge lomu vothung kerenga avele. Aveto aro ve lomu lemioong a Jisas nge aro i pavthopot thomu nge lomu vothung kerenga.
\v 40 Vene na thomu o nakalal thomu. Eneke ur areko ine God ile riong elnga nomenga angare o ri nge, aro vene mo i velpol a thomu nge. O ri vene,
\v 41 ‘Nongpol! Thomu toko kelelalongare, thomu aro o kukuk naro o rin. Eneke aro tho oma omaing aolonga a thekumu ako i pavurvur aro lomumuo nge avele, tova toko e i panineu senu i a thomu nge.’
\v 42 Pol ile riong i vus lama Pol ome a Barnabas o toth ako aro o korpot a lotuonga a vel, Lama toko na seng o ria mun or paini ve, “Nge nang rialonga mun e ako, aro thomu paini o es mun me mo o panongpol mun them nge ur aken.”
\v 43 Lama or alavusnga o korpot a lotuonga a vel. Ma Juda pulua tomo nge toko rereli mun pulua ako o eso nge Judare ole lotu, o panes a Pol ome a Barnabas, ma or paini o paengeng mun or, mo o krim bibim nge a God ile themosaling aken.
\v 44 Nge nang rialonga rumongalinga aken, toth aro toko na seng alavusnga aken ru e rem pomnga aken, o velilo pel mo o nongpol Toko Pomnga ile riong.
\v 45 Aveto Juda mun pelie ako o thepol toko na seng pom ako o velilo pel, ma olemi i ngo tangatun. Na olemi kling na o wathalal a Pol ile riong ma o kelelal i.
\v 46 Aveto Pol ome a Barnabas o ngeip avele ma o ri engeng a or nge ve, “I sivenga ako them paini them sung tel a God ile riong a thomu nge. Aveto thomu o lelpot kimomu e riong ake. Ma sivengomu o ri ve, ‘Them pavurvur avele ako aro them el mimiong ako ile vusonga avele.’ Na ponange aro them paini aro them pamu a toko rerelire nge.
\v 47 Eneke Toko Pomnga i pator them paini ve, ‘Tho pamen wong ve aro wong ini pen lalanga a toko relngare nge. Mo ong ini sovengalo a toko na seng areko a ulue ako aro God i el werer or nge.’
\v 48 Ma toko na seng ako ini rerelire o nongpola ma olemi sivenga ma o risea nge a Toko Pomnga ile riong. Na toko na seng ako God i ateal or ve aro o el mimiong ako ile vusonga avele, o velpol ini toko lemioonga.
\v 49 Ma Toko Pomnga ile riong i esa a pen alavusnga ako a epee aken.
\v 50 Aveto Judare o ri ololo mukalingare nge rem aken tomo nge seng areko or ini seng apetongare na o lotu nge a God mo aro o pakerenga a Pol ome a Barnabas. Ma o pakealalpot or paini a ole pen la.
\v 51 Ma or paini o tepluspot oeve akrom. Ako i pateal ako ve o oma vothing kerenga e or paini. Lamako o es ol a rem ako ini a Aikoniam.
\c 14
\v 1 Lamako Pol ome a Banabas o eso a rem ako ini a Aikoniam. Ma or paini o oma mun ranga ve ako o oma i a Antiok. Ma o eso a Judare ole lotuonga a vel lemi. Ma o panongpol ma ole panongpolong kene i pun oopo, ma Judare ome toko rerelire pulua olemio nge a Jisas.
\v 2 Aveto Judare pelie ako oni plong nge eksingong o pavurpol toko rerelire na o palemi pelekpol or nge toko lemioongare.
\v 3 Ma or paini o voth palolo mun tie ako ru o Aikoniam. Na or paini o ngange avele ma o panongpol engeng nge a Toko Pomnga a Jisas, na i sungu mun engenging a or paini nge, mo aro o oma pakukukaling na pathepolong pelie maken aro i panunganga ole riong ako nge ile themosaling.
\v 4 Ma e rem aken toko na seng o omreu pel. Ma pelie o suptun Judare na pelie o suptun pakekere.
\v 5 Lama toko rereli pelie ome Judare o los tomoa nge ole mukalingare. Ma o teltun pakekere oa, mo aro o pakerenga or ma o pun rin or nge um.
\v 6 Aveto or paini o nongpolti lale, mako or paini o lo nge rem pomnga aini ako e iion a Listra na e iion a Derbe na nge rumrem areken o ngo tothalo a epee ako a Likonia.
\v 7 Ma nge wop aken or paini o panongpol nge Panongpolong Sivenga.
\v 8 Na ako ru a rem a Listra toko omole ako i voth ma ieve lil vet ako i inina i pop i nge na i pavurvur aro i es avele.
\v 9 Na i men ma i nongpol a Pol ako i panongpol nge riong. Ma Pol i thepol i ako ile lemioong i pavurvur ako aro ieve i sivenga werer. Mako i the rinrin i.
\v 10 Ma i ria i viringa ve, “Wong mit vengvenga!” Mako i opthoa lamako i esu esa ol.
\v 11 Ma toko na seng pulua ako o thepol ur ako Pol i oma i ma o presa na o ri e Likoniare okei ve, “Thepol godre o velpol ranga ve ini toko ma o esu a it nge me.”
\v 12 Ma o apet a Barnabas ini a Sus ako ini Grikre ole god iion, na Pol ini toko rionga, taro ako o apet i ini a Hermes ako ini Grikre ole god ako i el riong a godre nge.
\v 13 Ma god a Sus ile lotuonga a vel i mito a rem wopo ma ine pris ako ini a god a Sus ile, i ela won punpolngare ma i ti bulumakaure ma o es ma o mitu a lotuonga a lok thekia, mako i tomo nge toko na seng, o ri ve o ongtun ole sungong mo o lotual or paini.
\v 14 Ma Banabas ome a Pol o nongpola riong aken, ma oni plong nge na olemi kling, mako o inra ole teunong ma o tho la ma o mitu a toko na seng oa lemimi, ma o presa ve,
\v 15 “Thomu tokokoere, i vova ake thomu o oma vene ake, them paini ini toko ako ranga ve ini thomu. Them paini them es ake me mo them panongpol e Panongpolong Sivenga. Mo aro thomu o mothong lelu omaing kerenga areken na o eksing mo o eso a God ako i mimi. Ako i oma sepsa na ulue na thev na ur elonga ako i voth nge.
\v 16 I nunganga ako nomenga i punapoaltun toko na seng alavusnga ma o panes vet inga ako ini osivenga olemi.
\v 17 Aveto i punapoaltun or selele avele, evelelnga i pathengal or nge isivenga ma i oma vothung sivenga nge or. Ma i paesu vit a sepsa me na i pavelpol ur oinga nge nang po ma i sungu aning a thomu nge ma i pavual thomu nge lemi sivengaing.”
\v 18 or paini o oma riong aken. Aveto toth ako toko na sengre aro o oma sungong a or paini nge aveto or paini o engeng nge omitroalnga.
\v 19 Aveto ine Judare pelie ako a Antiok na Aikoniam o es me. Ma o ri ololo toko na seng olemi mo o pun rin a Pol nge um a rem pomnga lemi. Ma o montetpot i a lalanga la ma o rivenga i rinaltet lale.
\v 20 Aveto toko lemioongare o es ma o mit kalalual a i, mako Pol i mita ma i es werero a rem pomnga la. Lama nang mun e ma Pol ome a Barnabas o es a rem pomnga a Derbi.
\v 21 Ma Pol ome a Barnabas o panongpol e Panongpolong Sivenga a Derbi. Ma toko na seng pulua ako o eksing olemi. Lamako or paini o lo werer a Listra na Aikoniam na Antiok.
\v 22 Ma or paini o paengeng toko lotuongare olemi mo o mit engeng nge ole lemioong. Ma o ria or ve, “Aro te el tel matheong pulua ake ini sovengalo ako aro te eso a God ile menong e nepes.”
\v 23 Ma or paini o sem na o nong lamako o pamen lotu a mukalingare a rumrem na o sungu areko o lemio a Jisas, a Toko Pomnga imeni.
\v 24 Lamako or paini o eso a epee a Pisidia la, makola o velpol a Pampilia.
\v 25 Ma ako ru a epee a Pampilia or paini o panongpol e riong ako ru a rem a Perga lama o esu ol a rem a Atalia la.
\v 26 ako ru a Atalia or paini o ro nge imot. Ma or paini o song werer a Antiok la. Nge pen ake nomenga lemioongare o sungu or a God imeni ve aro i themosal or paini nge ile omaing ako o oma i lale.
\v 27 Na or paini o velpol a Antiok. Ma o velilo toko lemioongare. Ma or paini o ritet ur areko God i oma i a or paini omeni. Mako i thep sovengalo nge toko relrelngare mo o lemio nge i.
\c 15
\v 1 Aveto toko pelie ako ole a Juda o es a Antiok ma o oma riong pelie ako a toko lemioongare nge. Ma o ria or ve, “aro ve thomu o panes a Moses ile vothing nge ile patealing nge toko ile isnga avele, aro God i el werer thomu avele.”
\v 2 Ma Pol ome a Banabas olemi kling nge or. Ma o pun pel e riong. Ma ine toko lemioongare o ovengpot inga Pol ome a Banabas na toko mun pelie mo o es a Jerusalem mo o pavengveng riong aken, tomo e pakekere na mukalingare.
\v 3 Ma ine toko lemioongare o pake or la, ma o eso a epee ako a Ponisia na Samaria. Ma o ritet nge toko lemioongare e rem or aini aken ve God i eksing toko rereli pelie ako olemi, ma toko lemioongare olemi sivenga.
\v 4 Ma o es ma o velpol a Jerusalem. Ma pakeke na toko lemioongare na ole mukalingare o pathokeal or. Ma Pol ome a Barnabas o ritet or nge ur areko God i oma i nge or paini omeni.
\v 5 Aveto toko lemioongare areko o voth tomo nge toko avlung ako o apet i ve ini Parisi. Ma o mita, ma o ri ve, “Senunga ako aro o pateal nge ako aro o is ole. Na aro thomu o paengeng or nge riong ako aro o panes a Moses ile patorong.”
\v 6 Ma ine pakekere na mukalingare o men velilo pel ma o pavengveng riong aken.
\v 7 Na nge aken o ri pompom e pel lama Pita i mita ma i ria ve, “Titeikre, lomum mire nge ako nomenga God i ateal tho nge a it nge ve aro tho sung Panongpolong Sivenga a toko areko or ini Judare avele mo o nongpol i ma olemio ol nge.
\v 8 Na God ilemi mire nge toko na sengre olemi. Ma i pathepol it ako i el mun or a i nge, mako i sungu Ioni Riringa a or nge ranga ve ako i sungu i a it nge.
\v 9 Ma i pathengal ve them Judare na toko rerelire o rel avele. Na olemi ol a i nge ma i paponganga olemi.
\v 10 Na i vava ake thomu ri ve o tongporum a God? Thomu o mothong tova o kino matheong aken a lemioongare okeipo ako ini a Moses ile patorong. Nomenga nge titevierre na it mun i pavurvur aro te potun matheong aken avele.
\v 11 Avele, lemir ako ve God i el werer it nge a Toko Pomnga a Jisas ile themosaling. Ranga ve ako i el werer or a i nge.”
\v 12 Na Pita ile riong i vus ma toko na seng alavusnga ako ru o pathun, o men poreng ol inga na ako ru o nongpol a Pol ome a Banabas ole riong ako or paini o ritet nge pathepolong na pakukukaling pulua ako God i oma i a or paini omeni a toko rerelire otheki.
\v 13 Mako o ri ma i vus. Mako Jems i ria ve, “Titeikre, o nongal lek riong.
\v 14 Ma Saimon i ritet ma vus nge ako God i eso a toko rerelire nge na i ateal toko na seng pelie ako ru a or nge ako aro ini ile.
\v 15 Na God ile riong elnga nomengangare ole riong i vene mun inga aken. Ma o wat vene,
\v 16 “Mako Toko Pomnga i ri ve, ‘Panen aro tho lo werer me. Na Devit ile velm ako i matu aro tho pamit werera mun i, na vel a ur elonga i kerenga aro tho oma werer mun i na tho pamit werera i.
\v 17 Vene na toko alavusnga ake ru a ulue aro o or Toko Pomnga. Ako ini toko na seng rerelire ako tho ateal or lale mo aro ini lek. Toko Pomnga ako i oma ur areke, i ri vene.’
\v 18 Nomenga God i pavelpol riong ake na lemem mire nge lale.”
\v 19 Lama Jems i ri mun ve, “Vene na lemik kene i vene. Te mothong tova te sungu matheong ako nge a Moses ile patorong panesnga nge toko areko or ini Judare avele, nge areko o eksing olemi a God nge.
\v 20 Avele, na aro te wat inga malueng omole a or nge la. Mo te ria or, mo o mothong tova o an aning ako o sungu i a ur vivinga nge, eneke i riri avele. Na o lel okime nge theki a sengong. Na o mothong tova o an mekerem ako ia mla i te a ilemi. Na o mothong tova o an mla.
\v 21 Eneke nomenga ma me ponange mun nge nang rialonga elonga o tital a Moses ile patorong a Judare ole lotuonga a vel lemi. Na nge rem alumlumnga elonga toko mun pelie ako o panongpol nge a Moses ile patorong ve aro o mothong tova o oma vothung areken.”
\v 22 Vene ake mako pakekere na mukalingare na toko lemioongare, or alavusnga olemi omole inga ma o therumpot ole toko pelie. Ako aro o pake or a Antiok tomo nge a Pol na Banabas. Ma o therumpot a Judas ako iion aininga a Barsabas na o therumpot mun a Sailas. Eneke toko lemioongare o papomnga or paini.
\v 23 Ma ine pakekere na mukalingare o wat malueng ma o sungu i a or nge mo o el i a Antiok la. Ma ole malueng i ri vene, Them pakekere na mukalingare, them ini titeumuere. Them wat malueng ake a thomu nge ini toko rereli ako ini lemioongare ako o voth a Antiok na Siria na Silisia. Them ri ve rulpo titeikre,
\v 24 Them nongpol riong pelie ako ve, ine toko mun pelie ako a them nge o es a thomu nge ma o pakerenga lomumu nge ole riong pelie. Na o palemi pelekpol mun lomumu. Aveto them ria or vene aken avele.
\v 25 Ma them nongpol a riong aken, ma lemimem omole inga ako them therumpot riong elnga pelie mako them pakepot or a thomu nge, ma o es tomo e a Barnabas ome a Pol ako them asagu or paini.
\v 26 Ma or paini o ngeip e ole mimiong avele ako o panongpol nge a ar pomnga a Jisas Krais iion.
\v 27 Vene make them pake a Judas ome a Sailas mo o ripot mun i nge owo mo ole riong i ranga ve ine lemem riong aken ru a malueng ake.
\v 28 God Ioni Riringa na them, lemimem omole ma them ri vene, I pavurvur aro them sungu ol matheong mun e avele a thomu nge. Ini inga thomu o panes areke:
\v 29 Thomu o mothong tova o an aning ako o sungu i a ur vivinga nge. Na thomu o mothong tova o an mla. Na thomu o mothong tova o an mekerem ako ia mla i te a ilemi. Na o lel kimomu nge theki a sengong. Na i sivenga ako aro thomu o geltet vothung areken. Na lemem riong i vus re ake.
\v 30 Lamako o pake ol toko riong elnga ako ru a Antiok la. Ma o pavelilo ol toko lemioongare ma o sungu ol malueng aken a or nge.
\v 31 Ma toko na seng o tital malueng, ma olemi sivenga nge Panongpolong Sivenga aken ako o paengeng or nge.
\v 32 Lamako, Judas ome a Sailas, o ri palolo nge toko na seng lotuongare. Ma o paengeng or mo aro o ngeip avele, eneke or paini ini God ile riong sung esnga.
\v 33 Ma or paini o voth palolo mun tie ako a Antiok. Lamako toko lemioongare o ri ve o nak ol i. Ma o pake werer ol or paini a toko areko o pake or paini a or nge.
\v 34 Aveto Sailas i ri ve i voth reletun a Antiok.
\v 35 Na Pol ome a Barnabas o voth palolo a Antiok, ma or paini na toko mun pelie o patoral or na o panongpol or nge a Toko Pomnga ile riong.
\v 36 Lama o voth palolo, lamako Pol i ria Banabas ve, “Aro it aini te lo werer a rem pomnga elonga a lemioongare nge, ako nomenga te panongpol or nge a Toko Pomnga ile riong, mo thenger porum vet nge or ako o voth senu eve avele.”
\v 37 Ina Barnabas ilemi ako ve i wola Jon Mak mo i es tomo nge or.
\v 38 Aveto Pol i mothong ve aro i es tomo nge or eneke i ri ve, “Nomenga toko ake tomo, i lo ar a Pampilia. Na i vus tomo nge it nge ler umong avele.”
\v 39 Ma or paini o vol pel nge toko aken. Taro ake or paini o thasu ol pel. Ma Barnabas i wola ol a Mak ma i es tomo ol nge i. Ma or paini o roa ol e imot ma o es ol a Saiprus la.
\v 40 Na Pol i wola Sailas ma or paini o es. Na toko lemioongare o ri ve, “Na aro Toko Pomnga ile themosaling aro i voth tomo e thomu paini.”
\c 16
\v 1 Na Pol i es alpo a Derbe ma i velpol a Listra, Na toko lemioonga omole ako i voth nge, iion a Timoti. Na inina ini seng lemioonga ako ini Juda anga, aveto itema ini Grik anga.
\v 2 Ine toko lemioongare ako ru a Listra na Aikoniam o ri vene, Timoti kene ile vothing sivenga.
\v 3 Ma Pol i sis ako ve i wol tomo a Timoti mo i es tomo e or paini. Mako Pol i ria ma o is ile eneke ine Juda alavusnga areko ru o voth e rem alavusnga areken, olemi mire ako Timoti itema ini Grik anga.
\v 4 Na o es a rem pomnga alavusnga. Ma o sung riong ako pakekere na mukalingare o rirum i a Jerusalem a toko lemioongare nge mo o panes i.
\v 5 Taro ake toko lemioongare ole lemioong i velpol mo i engeng. Na nge nang elonga lemioongare oa titaling i esa.
\v 6 Mako o es mo o omrepat a Prigia na Galesia lemipat. Eneke God Ioni Riringa i rial or nge Panongpolong Sivenga panongpolnga a Esia.
\v 7 Mako o es mala mulalnga a Misia a ulue wopo ma o ri ve o es ol a epee a Bitinia. Aveto Jisas ioni i rial or.
\v 8 Ma o selelepot a Misia na o es teleku ol a Troas la.
\v 9 Nge pemliknga, Pol ioni the ako toko Masedonia anga ako i mit ma i ri engeng a Pol ve, “Es a epee a Masedonia me, mo wong opoal them.”
\v 10 Pol ioni the vene aken, mako a ur e avele na them monsi mo aro them es a Masedonia, eneke lemimem ako ve God ile lenging ako aro them panongpol nge ile Panongpolong Sivenga a or nge.
\v 11 Mako them roa nge imot a Troas ma imot i mon vengveng a Samotres la. Ma nge erangunga i monu ol a Neapolis.
\v 12 Mako them lospot nge rem aken ma them velpol a Pilipai ini rebo ako ini Romre ole, na i voth a rem a Masedonia ongepo epee mukalinga. Na them voth nge nang pelie.
\v 13 Na nge nang rialonga them espot a rem pomnga a mavupoa, ma them es a thei ma them rivenga pen ako ru Judare o nong nge kene i voth nge. Ma them thepol sengre ako o men velilo pel nge. Ma them men ma them ri tomo nge or.
\v 14 Seng omole ako i nongpol lemem riong, iion a Lidia, ako i lotu nge a God. Ini seng rem pomnga ako iion a Taiataira, na ini seng ako tokokoere o ol neong uvuvnga sivenga a i nge. Na God i thep ilemi nge a Pol ile riong nongalnga.
\v 15 Mako o paninu i tomo nge ile vel lemiare. Ma i nongpoo them ve, “Na eve lomum ve lek lemioong i nunganga a God nge mo aro thomu o es me mo o voth tomo ol nge tho a lek vel.” Na i engeng ol nge them ako aro them panes rum ile riong.
\v 16 Na nge nang e omole them es e wop ako o nong nge. Ma seng umonga omole i sangpolo them. Seng ako tamata kerenga i voth a i nge, ako aro i pamilem ur areko aro i velpol panen. Ma tokokoere o ol i mo i ria or nge ur areko aro i velpol a or nge panen. Na toko areko o theal seng aken kene o el umtun pom nge ile omaing aken.
\v 17 Ma seng aken i panes a Pol tomo e them. Ma i presa vene ake, “Ine toko areke ini a God ako i pomnga rintet ile omaingare. Ma o panongpol thomu nge a God ile so ako aro i el werer it nge.”
\v 18 Ma nge nang elonga seng aken i oma inga vene aken. Lama Pol ilemi kling ol ma i eksinga ma i ri a tamata aken ve, “Tho nong wong nge a Jisas iion aro wong lopot a seng aken nge!” Na a ur e avele na tamata kerenga aken i lopot a seng aken nge.
\v 19 Lama tokokoe areko o theal seng aken olemi mire ako ve aro o el ol umtun nge seng aken avele. Mako o es la ma o rere a Pol ome a Sailas, ma o montet or paini ma o pamit or e riong ako ru a rem lemi a toko pulua otheki.
\v 20 Ma o paes or paini e Romre ole riong nongpolngare nge ma o ri ve, “Toko aini ake ini Juda anga, or paini kene o pakerenga toko na sengre ole menong a ler rem.
\v 21 or paini o patoral toko na seng nge vothing areko i voth nge them Romare lemem patorong avele. Na i pavurvur aro te panes i avele.”
\v 22 Na toko na sengre mun o valelal mun vothing kerenga nge or paini ma ine riong nongpolngare o inra or paini ole teunong na o ri ve, mo o solitlit or paini.
\v 23 Ma o vilval or paini lamako o paeso or a mang a midenga. Lama o ri engeng nge toko ako ru i mit tetal mang a midenga thekia ve, “Wong theal senu senu or paini.”
\v 24 Mittetalonga i nongpol riong engenga ako o sungu i a i nge, ma i paeso or paini a mang a midenga lemi ol la, ma o singtuntun oeve nge won mathenga.
\v 25 Na nge pemlik lopat, Pol ome a Sailas o nongong na o vo a God nge. Na toko mun pelie ako ru a mang a midenga o nongpol or paini.
\v 26 Na a ur e avele na wiring aolonga i velpol ma i wir mang a midenga a wovikvekre. A ur e avele mun na mang a midenga thekia alavusnga o thep. Na toko kinongare o mounpot, a mang a midenga lemi.
\v 27 Mako toko mittetalonga i mimeta ma i thepol ako mang a midenga thekia i thep. Ma i rivenga toko areko ru o voth a mang a midenga o lo lale. Mako i montetpot ile lominga ma i toth aro i pun rin isivenga.
\v 28 Aveto Pol i leng viringa ma i ri ve, “Wong mothong tova o pakerenga sivengom! Them alavusnga ake ru rongan them voth.”
\v 29 Ma mittetalonga i pres nge theki lalainga ma i tho a lemi, ma sawir i. Ma i matu totho a Pol ome a Sailas oeve tepun.
\v 30 Mako i wolpot or paini a lalanga la. Ma i nina ve, “Thomu paini, aro tho oma nekenga ako aro God aro i el werer tho e?”
\v 31 Ma or paini o olal ile ninong ve, “Aro ve lomumo a Toko Pomnga a Jisas maken God aro i el werer ong ome tutumre.”
\v 32 Ma or paini o panongpol Toko Pomnga ile riong a i nge na areko ru o voth a ile vel.
\v 33 Mako i wola or paini nge pemliknga re aken, ma i paut ole kolok, ma palolo avele nako o paninu i tomo nge ile vel lemiare.
\v 34 Lamako i wol or paini a ile vel, lama i sung aning a or paini nge, ma o an i. Na i tomo nge itutunre o vual nge lemi sivengaing, eneke olemio a God nge.
\v 35 Lama rulpou ma riong nongpolngare o pake ni sosthongare ma o ria mittetalonga ve, “Inospot toko aini aken mo o es.”
\v 36 Mako mittetalonga i ria Pol ve, “Riong nongpolngare o pake riong me ve wong na Sailas o losa mo o es ke o ekris thomu lale mo nak ol lomu esong la.
\v 37 Aveto Pol i olal ole riong ve, “Them paini ini toko Rom na them oma vothing kerenga e avele. Na o so them a pulua otheki lemi. O aseso them a mang a midenga. Ma o nongpol lemem riong avele. Na o ri ve o pake kinepot them, e? Aro avele! Aro ine riong nongpolnga ini Romre oenga aro o es me mo o wolpot them.
\v 38 Ma ni sosthongare o pasong werer riong a riong nongpolngare nge. Ma o nongpol ako Pol ome a Sailas ini toko Rom. Ma o ngeip, eneke o avsa Romare ole patorong.
\v 39 Mako o es la ma o ria mosnga a or nge. Lama o wolpot ol or a mang a midenga, ma o ria ol or paini ve, “Thomu o lospot e rem pomnga ake.”
\c 17
\v 1 Ma Pol ome a Sailas o es a rem pomnga a Ampipolis na Apolonia makola o reletun a Tesalonaika. Na Judare ole lotuonga a vel ako i voth nge.
\v 2 Na Pol i panes ile vothing ako ranga ve i oma i, opisleonga ako i eso a Judare ole lotuonga a vel. Ma nge nang rialonga or me i ri tomo nge or nge erere nomenganga.
\v 3 Mako i panineu or nge a God ile riong mirenga ako toko ako God i ateal i, aro i el sisisong naro i rin mo aro i plos werera mun. Ma Pol i ria ve, “Jisas ake ini toko ako tho panongpol thomu nge, ini toko ako God i ateal i ve aro i el werer it.”
\v 4 Ma riong aken i pun Juda anga pelie oopo. Ma o eksing olemi. Mako o panes ol a Pol ome a Sailas. Ma ine Grik pulua mun ako o lotu nge a God, o paneso mun or paini. Ma seng apetonga pulua tie o oma mun vene aken.
\v 5 Aveto Judare o thopol pulua o lopot a or nge ma olemi ngo senu avele. Mako o ri ololo toko kerenga pelie ako o voth polpol a rem lemi mo o mit tomo nge or. Ma o pavurpola tokokoere ako ru a rem pomnga lemi ma or alavusnga o matrupalo a Jeson ile pen. Mo o wolpot or paini a toko na sengre nge la.
\v 6 Aveto o thepol or paini avele. Ma o wetepot a Jeson na toko lemioonga pelie ako ru a rem alumlumnga a mukalingare nge, mo o mit e riong, na o pres ve, “Tokokoe areke o oma vothung kerenga a pen elonga. Na or ol ake o es ol a ler pen me
\v 7 Ma ina Jeson i nongpoo or a ile vel. Na toko areken alavusnga o wathalal ine nepes pomnga ile patorong. Ma o ri ve nepes relnga e ako i voth ma iion a Jisas.”
\v 8 Ma ine toko na seng pulua tomo nge mukalingare o nongpol riong aken ma o ri pompom nge.
\v 9 Vene mako mukalingare o oma i ma Jeson ome toko lemioongare aro o olu ole korpotong nge umtun moro aken aro o modop or mo o es.
\v 10 Ma e pemliknga aken toko lemioongare o pakepot a Pol ome a Sailas, ma o es a Beria. Ma or paini o velpol nge, ma o eso a Judare ole lotuonga a vel.
\v 11 Ma Beria angare olemi nine ma o mukal nge Tesalonaika angare. Ma olemi sivenga nge riong nongpolnga. Ma evelelnga o tital erere nomenganga mo aro olemi mire senu nge riong aken Pol i ri nge, i nunganga eve avele.
\v 12 Vene make Judare pulua olemio nge. Na seng apetonga pulua mun ako ini Grik anga olemio mun nge. Na toko Grik anga pulua mun.
\v 13 Lamako Judare ako o voth a Tesalonaika o nongpol a Pol ako i panongpol a God ile riong a Beria mun. Mako o es mun e rem aken la, mako o pasuthulu mun toko na sengre olemi mako o pavurpola olemi nge a Pol ipunnga.
\v 14 Mako toko lemioongare o pakepot a Pol a rua wo la. Aveto Sailas ome a Timoti o voth a Beria.
\v 15 Mako tokokoere o mit a Pol a sovengalo ma o mulal a Atens. Ma nge ole lo wererong a Beria la, Pol i riu or ve, “Aro Sailas ome a Timoti o es viri viri a tho nge me.”
\v 16 Ma Pol rongan i men tetala or paini a Atens. Ma i thepolo a rem alumlumnga aken i vual nge ur vivinga ma ilemi ngo senu avele.
\v 17 Mako i eso a Judare ole lotuonga a vel, ma i ri tomo nge Judare na toko rerelire areko o lotu nge a God mako i panine olemi. Ma nge nang elonga i esu a pathunonga a pen. Ma i ri tomo mun nge areko o velpol.
\v 18 Na toko lemi mireonga pelie ako o apet or ini Epikurian na Stoik o pun pel e riong tomo nge a Pol. Mako pelie o ria ve, “Toko lemi aulunga ake i ri neke aken?” Ma pelie o ri ve, “Ava i panongpol nge riong ako ini a god rem relngare ole.” O ri vene aken eneke Pol i panongpol nge a Jisas nge ile los wereraing a vuvepun.
\v 19 Ma o wola Pol ma o velpol nge tete ako mukalingare o pathun nge, ako iion a Areopagus. Na o ria i ve, “Them ri ve lemimem mire senu tel nge patoraling ponganga aken ru wong ri nge.
\v 20 Eneke them nongpol lom riong ma them rov i ma i rel. Make them ri ve lemimem mire senu nge riong aken mirenga.”
\v 21 Ma toko alavusnga ako ini Atens anga tomo nge rem relnga pelie ako o voth a Atens. O oma ol omaing pelie ol e avele. Ma o rerestun ol inga rurumong nge ur ponganga ako o nongpol i.
\v 22 Ako a Areopagus, Pol i mita ako ru a mukalingare otheki. Na i ria a or nge ve, “Thomu toko Atens angare tho thepol i ako ve thomu ini toko ako lomumu i aolonga nge lotu.
\v 23 Na tho eso a lomu rem alumlumnga lemi ma tho thepolo ur areko thomu o lotu nge. Ma tho thepolo sungong a lekleka ako o wato nge ve, “Ake ini a god ako lemem mire nge avele.” Na God ake lomu mire nge avele, aveto thomu o lotu polpol inga nge i. Na ponange tho panongpol thomu nge i.
\v 24 God ako i oma ulue tomo nge ur alavusnga ako ru i voth nge, ini God ako ini nepes ako i theal a pen aurvet na ulue. Na i pavurvur aro i voth nge lotuonga a vel ako toko i oma i avele.
\v 25 Na i kene i oror e ur e avele mo ako te sungu ur pelie a i nge. Toko e i pavurvur aro i opoesal i avele. Ienga inga ako i sung mimiong na ur alavusnga a toko alavusnga nge.
\v 26 Na nge toko omole inga ako i pavelpol toko alavusnga ma i pamen or a pen alavusnga ake ru a ulue. Na i oma toko rongan aveto i pateal nang ako aro o mimi nge na oa ulue wopoalnga a rumrem ako ru o voth nge.
\v 27 I oma vene aken mo ako aro o ortet i, ma eve o engeng nge ortetnga mo aro o thopol ol i eve. Aveto i voth mela nge it omole omole avele.
\v 28 Toko e ako i ri vene, “Ienga inga ako ini mimiong tepun make te esu esa na te velpol ini toko.” I ranga ve ini lomu toko watinga i ri nge ma i ri vene, “Na it alavusnga ini itutunre.”
\v 29 Na it ini a God itutunre. Mo te mothong tova te ri ve God ini ur vivinga ako o oma i nge gol na silva na anral ako toko i oma i e imeni nge ile mire aolonga.
\v 30 Nomenga olemi mire nge a God avele. Na God kene i ri pompom nge ur areko o oma i nomenga avele. Aveto ponange i ri engeng tokokoere a rumrem elonga ve aro o lel okime nge vothing kerenga.
\v 31 Eneke i rongu nang omole ako aro toko ulue anga alavusnga aro o mit e riong. Na i ateal toko omole ako lale ve aro i mukal nge riong nongpolnga aken. Ma ile nongpolong aken aro i vengveng rintet. Ma i pathengal ur aken nge toko alavusnga nge ako i palos werera riong nongpolnga aken nge rinong.”
\v 32 Ma o nongpola ia riong ako toko i los werera a vuvepun. Ma pelie o ri selelal nge a Pol. Na toko mun pelie ako o ri a i ve, “Them sis ako ve them nongpol mun wong ako aro wong ri mun nge riong aken.”
\v 33 Taro ake Pol i losa nge ole pathunong aken ma i es.
\c 18
\v 1 Lama Pol i losa a Atens ma i es a Korin.
\v 2 Ma i thepolo toko Juda omole ako iion a Akuila. Na ile rem tepun a Pontus. Nomenga tel ako i voth a Itali ma nepes ako ini toko Rom ako iion a Klodius i ri ve, “Thomu Judare o plospot a Rom mo o es.” Lama Akuila tomo nge iewo sengenga a Prisila o es ma o velpol inga a Korin ma Pol i thopolo or paini lama i es a or nge la.
\v 3 Ma i voth ma i um tomo e or, eneke ini ile omaing ako i el umtun nge ako i oma sel ranga ve ini or paini.
\v 4 Na nge nang rialonga elonga Pol i es a Judare ole lotuonga a vel ma i panine olemi. Ma ilemi ako ve i ri ololo Juda na Grik angare mo olemio a Jisas nge.
\v 5 Na Sailas ome a Timoti o lospot a Masedonia ma o velpol a Pol nge a Korin. Mako Pol i panongpol nge panongpolong sivenga nge nang elonga. Ma i panongpol Judare nge riong engenga ve Jisas ini toko ako God i ateal i.
\v 6 Aveto o nongal ile riong avele na o oma mun riong kerenga pulua mun a i nge la. Mako i losa ol ma i thobirpot ol krom a ile teunong nge. Ake ranga ve i pateal nge or nge ako o nisilal Panongpolong Sivenga ako i sung a i a or nge. Mako i ria ve, “aro ve thomu o penthal panen akennga ini lomu omaing ol na aro tho avele. Na aro ponange aro tho es ol a toko rerelire nge.”
\v 7 Mako Pol i loslelpot or. Ma i es ol a toko rereli ako ile vel la. Ako iion a Titius Jastus. Toko ake i lotu a God nge. Na ile vel i mit totho a Judare ole lotuonga a vel.
\v 8 Na Judare ole lotuonga a vel a mukalinga ako iion a Krispus tomo e ile vel lemiare o lemio a Toko Pomnga nge. Ma Korin angare pulua o nongal a Pol ile riong ma olemio nge ma o el paninuong.
\v 9 Nge pemliknga omole ako Pol i thepol ur ako ranga ve ini oni theong, ma God i ria i ve, “Mothong tova ngeip na aro ong ripot inga. Na ong mothong tova wom tum.
\v 10 Eneke tho voth tomo e wong. Toko e avele aro i oma tangatun e wong. Lek toko na seng pulua ako o voth e rem pomnga ake.”
\v 11 Mako Pol i voth tomo e Korin angare, nge tovupo omole na ngov or limae. Na i patoral or nge a God ile riong.
\v 12 Nge wop lemi ako Romre o pamita a Galio ma i velpol ini Akaia angare ole mukalinga, ma Judare olemi omole ma o rere a Pol ma o pamit i nge riong.
\v 13 Ma ole apaltetpot e riong na o ria ve, “Toko ake, kene i ri ololo toko na seng olemi nge ako aro o lotual a God, nge vothung ako i avsa lemem patorong.”
\v 14 Ma Pol ia pun ako ve i olal ole riong aveto Galio i ria Judare ve, “Thomu Judare aro ve toko ake i oma vothung ako i kerenga rintet, i pavurvur ako aro tho nongpol thomu.
\v 15 Aveto thomu o volrum pel e lomu riong na oion pelie na nge ur ako i voth a lomu patorong lemi. Ake ini lomu omaing ol. Sivengomu o pavengveng ol i a thomu ol nge. Tho, aro tho nongpol i avele.”
\v 16 Ma i ria or venen aken i vus. Lamako i pakealalpot or a lalanga la.
\v 17 Ma o rere a Sostenes ako ini Judare ole lotuonga a vel a mukalinga ma o siso i ako ru a rionga a vel thekia, aveto Galio ilemi voth nge i avele.
\v 18 Ma Pol i voth tomo nge toko lemioongare nge nang pulua ako a Korin. Lama i plospot ma i es tomo nge a Prisila na Akuila ma o velpol a Senkria ma Pol i utpot ipounga thoing, eneke i pateal i ako ve kinong ako i oma i tomo nge a God kene i vus lale. Lama o mon e imot a epee a Siria la.
\v 19 Ma o otuno a Epesus. Lama Pol i loslelpot ol a Prisila na Akuila. Ma i es ol a Judare ole lotuonga a vel ma i ri tomo nge or.
\v 20 Ma o ria i ve aro i voth tel palolo tomo nge or. Aveto i ri ve i pavurvur avele.
\v 21 Lamako i paioal ol nge or. Na i ri ve, “ako ve God ia pun ve tho lo werer mun me, moro aken aro tho lo werer mun a thomu nge.” Lamako i roa ol e imot a Epesus ma i monpot ol.
\v 22 Ma imot i otuno a Sisaria. Ma Pol i ru a imot nge ma i es alpo a Jerusalem la. Ma i porumtet a toko lemioongare. Lamako i alpo mun a Antiok la.
\v 23 Ma Pol i voth palolo tie ako ru a Antiok. Lamako i losa ma i esu esa ako ru a pen elonga ako ru a epee a Galesia na Prigia. Ma i paengeng ol toko lemioongare alavusnga.
\v 24 Na toko Juda omole ako iion a Apolos ile pen a Aleksandria. Ma i velpol a Epesus. Ini toko ako ile riong kene i nine. Ini toko ako ilemi mire rintet nge a God ile riong ako ru a erere nge.
\v 25 Na i el pamirealing nge a Toko Pomnga ile sovengalo lale. Ma ile riong i mathe ma i engeng na i patoral toko na sengre nge. Na i ri vengveng or nge ur areko Jisas i oma i. Aveto ilemi mire inga nge a Jon ile paninuong.
\v 26 Ma i es a Judare ole lotuonga a vel ma i panongpol engeng nge. Ma Prisila ome a Akuila o nongpol i. Ma o wola i a ole pen la. Ma o panine mun i nge a God ile sovengalo vengvenga ranga ve ako Jisas i rin ma i los werera mun.
\v 27 Ma Apolos ia pun ako ve i es a epee a Akaia. Na toko lemioongare ako a Epesus o paengeng i. Ma o wat malueng nge toko lemioongare ako a Akaia. Mo o wolo i a ole pen la tova nge ile velpoling ako a Akaia. Ma i velpol ma i opoesal rintet areko o lemio nge a Jisas nge a God ile themosaling.
\c 19
\v 1 Apolos i voth a Korin, na nge wop lemi aken Pol i esu esa a ulue epee aken lemipat makola i velpol a Epesus ma i thepolo toko lemioonga pelie.
\v 2 Ma i nina or ve, “Nomenga ako o eksing lomumu. Ma thomu o el Ioni Riringa?” Ma o olal i ve, “Them nongpol riong e avele ako ve Ioni Riringa i voth.”
\v 3 Mako Pol i nina mun or ve, “Na thomu o el paninuong le vanga?” Na o ri ve, “Them el ake ini a Jon ile paninuong.”
\v 4 Ma Pol i ri ve, “Jon ile paninuong aken ini toko areko o lel okime nge ole vothung kerenga. Ma Jon i ri a toko na seng ve aro olemio nge toko ako aro i rumongal a i nge, ako ini a Jisas.”
\v 5 Ma o nongpol riong aken, ma o el paninuong nge a Toko Pomnga a Jisas iion.
\v 6 Ma Pol i paina imeni a or nge. Mako Ioni Riringa i esu a or nge. Ma o palav nge okei relrelnga na o panongpol nge a Toko Pomnga ile riong.
\v 7 Na tokokoe areken oa titaling i pavurvur nge mule pa omole pothoi or aini.
\v 8 Ma Pol i eso a Judare ole lotuonga a vel lemi ma i ri engeng a or nge, nge ngov or me. Ma i panine olemi ma i ri ololo or mo aro o lemio nge ile riong nge a God ile menong e nepes.
\v 9 Aveto toko na seng pelie olemi nge avele na o avsa riong na olemio nge avele. Na ako ru a toko na seng otheki o ri riong kerenga pulua nge a Toko Pomnga ile sovengalo ako Pol i ri nge. Mako Pol i losa ma i mothong lelu or na i wola inga toko lemioongare na nge nang elonga o es a Tiranus ile patoralinga a vel. Ma i patoral or nge.
\v 10 Ma i oma omaing aken i pavurvur nge tovupo or aini mako toko alavusnga ako ru a Esia o nongpola Toko Pomnga ile riong. Ako ini Judare tomo nge toko Grik angare.
\v 11 Ma God i oma pakukukalinga relrelnga pulua a Pol imeni.
\v 12 Mako o el lavlav sivare ako Pol i girtet ini peti nge mako o el i a ni multhangingare nge la mako oa ni multhaning i vus. Na tamata kerengare o lopot a or nge.
\v 13 Ma toko Juda pelie ako o esu esa na ole omaing ako ini tamata kerengare wistetpotnga na pelie o tongporum tamata kerengare wistetpotnga nge a Jisas iion. Na o ri vene, “Nge a Jisas iion ako Pol i panongpol nge, tho ria wong ve ong lopot.”
\v 14 Ma ine Judare ole pris a mukalinga ako iion a Skeva itun tomonmoningaere or limai ako o oma vothing aken.
\v 15 Ave tamata kerenga aken i olal ole riong ve, “Lemik mire nge a Jisas na lemik mire mun nge a Pol aveto thomu ini ao?”
\v 16 Na toko aken ru tamata kerenga i voth a i nge i optho a or nge ma i siso or ma i thelal or. Ma i pakerenga oni peti ma oni amimla na oa ur elonga i minrira na o lopot a vel alalilanga la.
\v 17 Ma Judare na Grik angare ako o voth a Epesus o nongpol ur aken ma o ngeip nge. Na o paesa Toko Pomnga Jisas iion roro rintet.
\v 18 Lama toko lemioongare pulua olemi rum werer nge ole vothung kerenga ako o oma i nomenga ma o pamilempot i.
\v 19 Ma pulua ako o oma longung ma o elpot ole longung a erere ma o veliloal i na o ongtuna ol i a toko na seng otheki. Ma o tital longung a erere iolonga ma i pavurvur nge 50,000 umtun ako ini silva.
\v 20 Ma nge vothung areken Toko Pomnga ile riong i velpol engeng a pen elonga na pulua o lemio nge.
\v 21 Lama ur aken i vus ma Pol ilemi ve aro i es werer a epee a Masedonia ome a Akaia mo i reletun a Jerusalem la. Ma i ria ve, “aro ve tho es a Jerusalem lamo panen aro tho es mun a Rom.”
\v 22 Ma i pakepot toko aini ako o oma tomo nge i. Ako e iion a Timoti na e iion a Erastus ma o mukal a Masedonia la. Na Pol i voth palolo mun tie a epee a Esia.
\v 23 Na nge wop lemi aken ako a Epesus keiotong aolonga i velpol e toko lemioongare ako o panes a Toko Pomnga ile sovengalo.
\v 24 Na toko omole ako iion a Demitrius. Ile omaing ako i oma lotuonga a vel a sei tutunenga nge a god ako ini seng iion a Artemis ile. Ma i oma ur areken nge silva. Na ile omaingare o el umtun aolonga nge ole omaing aken.
\v 25 Ma i velilo toko omainga areken tomo nge toko areko o oma mun omaing aken. Ma i ria or ve, “Lomumu mire ako te el inga umtun aolonga ako nge omaing aken.
\v 26 Na toko ake ini a Pol i ri ololo toko na seng pulua olemi. Ako ranga ve thomu o nongpol i na o thepol i lale. Na i oma inga ako ru a Epesus inga avele. Avele i oma i pa omole moro i vus a pen alavusnga ako ru a Esia. Na i ri ve, god ako ru te oma i nge menir ini god nunganga aken avele.
\v 27 Ina Pol ile riong ake i pavurvur ako aro i pakerenga ler omaing ako te el umtun nge. Na mun ile riong aken i pavurvur ako aro i pavthongal mun lotuonga a vel ako ini a god ako ini seng iion a Artemis ile. Na seng god aken aro i velpol ini ur polpolnga inga ake ru a toko na sengre olemi. Nomenga Esia a toko na seng alavusnga na pen alavusnga ake ru a ulue o lotual i.”
\v 28 Ma o nongpola riong aken ma o lemi kling rintet nge ma o onnga. Ma o ri ve, “Artemis ini it Epesus angare ar pomnga i aolonga rintet!”
\v 29 I vene make palaving aolonga i velpol a rem pomnga ma i amin. Ma toko na sengre o pres a pres ma or alavusnga o vurpola ma o thepolo toko aini ako ini a Gaius ome a Aristarkus. Toko aini aken ini Masedonia anga ako o kokrum a Pol, ma or alavusnga o montetpot or paini a wop ako ini tokokoere ole pathunonga.
\v 30 Ma Pol ia pun ako ve i eso a toko na sengre oa lemimi la. Aveto toko lemioongare o mitroal i.
\v 31 Na toko mukalinga pelie ako nge epee aken ini a Pol ithangangaere o pasong riong nge i ma o ri engeng a i nge, i mothong tova i eso a pathunonga nge la.
\v 32 Ma ine toko na seng alavusnga aken ole keking i aolonga. Ma pelie o pres e riong e na oa pelie o pres e riong relnga e eneke or pulua ako olemi mire nge ur ako o es me mo o pathun nge kene avele.
\v 33 Ma Judare o sivpot a Aleksander a mukaling la, mako olemi ve aro i sung riong pelie a or nge. Ma imeni vutun or mo o poreng mo aro i lel a tokokoere otheki nge ur aken.
\v 34 Aveto o ate ve ini Juda anga, mako or vusnga o pres nge ur omole inga ve, “Artemis ini it Epesus angare ar pomnga i aolonga rintet!” Ma o onnga vene aken palolo i pavurvur nge aua or aini.
\v 35 Lamako toko ako ini watonga nge rem pomnga aken i mita ma i ria toko na seng ma o poreng na i ri ve, “Thomu Epesus angare, it alavusnga lemir mire nge ako it ini rem ako te theal lotuong a vel ako ini ar pomnga a Artemis ile. Na te theal mun anral pavothalinga ako nomenga sapthalpot i a pen aurvet me.
\v 36 Na aro toko e avele ako aro i kelelal nge riong aken. Na aro thomu alavusnga o poreng. Na thomu o mothong tova pavurpol polpola ur e ako tepun e avele.
\v 37 Ma thomu o pasong toko or aini ake me aveto o kem ur e avele a ler lotuong a vel lemi na or paini mun kene o ri selelal nge ler god ako ini seng aken avele.
\v 38 Na eve Demitrius ome ile omaingare olemi otun toko pelie nge riong, toko areko ini riong nongpolngare ako ru o voth. Na rionga a vel mun ako ru i voth mo aro o pavengveng ole riong aken nge.
\v 39 Na eve lomu riong mun pelie i voth. I sivenga ako aro thomu o pavengveng i nge pathunong ako i panes ler patorong.
\v 40 Eneke i pavurvur ako aro Romre aro o teltun ar nge pathunong a sisopeling nge ur ake te oma i ponange. Na ur aken tepun e avele. Na aro ve o nin a it nge velilopeling kerenga aken, aro te olal ol i a or nge vava?”
\c 20
\v 1 Ma volpeling aken ru a Epesus i vusu ol. Lama nge nang relnga ol e ako Pol i leng veliloalo toko lemioongare a i nge na i tor ol ole nako i paioal ol or. Mako i losa ol mo i es ol a Masedonia la.
\v 2 Na i esu esa e epee aken, ma i sung riong pelie a toko lemioongare nge mo i paengeng or, lamako i alpo ol a Akaias la.
\v 3 Ma i voth nge ngov or me ako ru a Akaia. Lamako i monsi ol ako aro i el imot mo i es a Siria la. Aveto i nongpol ako ve Judare o rirum isorinnga. Mako ilemi ol ako ve i lo werer mun a Masedonia la.
\v 4 Na Sopater ako ile a Beria ako ini a Pirus itun i es tomo nge a Pol. Na toko mun pelie ako o es tomo nge or. or aini ako ole a Tesalonaika oion a Aristarkus na Sekundus, na Gaius ako ile a Derbi, na Timoti na toko aini ako ole a Esia oion a Tikikus ome a Tropimus. Or alavusnga o es tomo e a Pol.
\v 5 Ma o mukal tel lamo o men tetal them a Troas.
\v 6 Aveto them voth tel na nang ako Judare o pateal nge ako o an bret ako is nge avele i vus, lamako them ro ol nge imot ma them lospot ol a Pilipai. Lama nang or lim i vus tel mun mako them thepolo ol or a Troas. Ma nang or limai them voth nge.
\v 7 Na nge nang mukalinga them pathun tomo nge toko lemioongare mo them reku bret ma them an tomo e pel. Ma Pol i panongpol toko na sengre ma i ri palolo makola pemlik lopat eneke nge erangunga aro i es.
\v 8 Ma ine the lalainga pulua ako ro i voth nge vel lemi ako them voth nge roro.
\v 9 Na kulpo omole ako, iion a Eutikus i men a thepolpotinga. Na Pol i panongpol vet inga la, mako Iutikus itheki nokolkol rintet. Mako i nokolkolu ol. Ma i matpot e vel lemi or menga ako ini tetal anga ako i roro. Ma i matu a ulue la ma o tia i alarinnga.
\v 10 Ma Pol i esu la. Ma i soptunu kulpo aken ma i krima i nge imeni. Na i ri ve, “O mothong tova lomumu kerere i mimi aken.”
\v 11 Ma Pol i es werera mun a vel lemi la. Ma i reku bret, ma o an. Na i ri tomo mun nge or makola rulpopou ma i losa ma i es.
\v 12 Na o wola kulpo aken i mimi werer a ile vel la, mako olemi sivenga werer mun.
\v 13 Mako them mukal ma them ro nge imot ma them mon makola them velpol a Asos mo aro them pathoteta a Pol nge. Them oma venen aken eneke Pol i ritet tel them nge ve aro i es nge ieve la.
\v 14 Mako Pol i thepolo them a Asos. Mako them pathoteta i a imot nge. Ma them mon ol a Mitilini.
\v 15 Ma nge erangunga imot i ela them ma them velpol totho a mtho a Kios. Ma e erangunga mun them velpol a mtho a Samos. Ma nge rulpounga mun them mon la ma them otuno ol a rem a Miletus.
\v 16 Ma Pol ilemi ako ve aro i mon selele a Epesus ke ini plong ve aro i voth palolo a epee a Esia eneke ia pun ako ve i paviri mo i supo nge pentikos a aning ako ro a Jerusalem tova eve i pavurvur.
\v 17 Nako a Miletus, ma Pol i pasong ikei a lotuonga a mukalingare ako a Epesus. Mo aro o es a i nge.
\v 18 Ma o velpol a i nge ma i ri a or ve, “Na thomu alavusnga lomumu mire nge vothing ako tho oma i e lek velpoling teltelnga ako a Esia. Na nge nang elonga ako tho voth tomo nge thomu.
\v 19 Na lomumu mire nge ako Judare o rirum ako ve aro o pun tho. Na nge aken o tongporum tho ma tho el matheong na thekik ei i teel. Aveto tho paruru tho na tho oma inga ako ina God ile omaing.
\v 20 Ma tho krim werer ur ako aro i opoal thomu kene avele. Tho panongpol thomu na tho pamireal thomu a rem lemi na nge lomu vel omole omolenga.
\v 21 Na tho ri engeng Judare na Grik angare nge panongpolong ve aro o eksing ole mimiong mo o es a God nge. Mo olemio nge ar pomnga a Jisas.
\v 22 Na ponange tho panes inga Oni Riringa ako i pake tho a Jerusalem la. Na lemik mire ol nge ur ako aro i velpoltun tho nge wop aken avele.
\v 23 Aveto lemik mire nge lale nge rumrem areko tho oma nge Ioni Riringa i pator tho ve, kinong na matheong aro o el tho nge wop aken.
\v 24 Aveto lemik ve lek mimiong ini ur pomnga avele a tho nge. Na i pavurvur aro tho pangeipal nge lek mimiong avele, tova eve tho patopalal omaing ako Toko Pomnga a Jisas i sungu i e tho na nge ako aro tho ritet nge panongpolong sivenga ako nge a God ile themosaling.
\v 25 Na thomu o nongpol. Nomenga tho es ake ru a thomu nge. Na tho panongpol thomu nge Panongpolong Sivenga ako nge a God ile menong e nepes. Na lemik mire ako panen aro omu e i pavurvur aro i thepol werera ol thekik avele ol.
\v 26 Mako ponange tho ri engeng a thomu nge na eve omu e ako i eksing ilemi avele, na i penthal ini lek omaing ol avele.
\v 27 Eneke tho krim werer nge ako tho panongpol ako God ile omaing alavusnga kene avele.
\v 28 Na thomu o naktet senu thomu, tomo nge areko Oni Riringa i sung i a thomu nge mo o theal or. Aro thomu o velpol ini theal tetalonga nge a God ile tokokoere ako i pavelpol or ini ile nge itun ile rinong.
\v 29 Na lemik mire ako ve panen tova aro tho lolel thomu, toko le apaltetongare aro o velpol mo o pelotun thomu, na aro o patelek toko lemioongare ole lemioong ranga ve ini nanau kleng angare ako o pakerenga sipsipre.
\v 30 Na tokokoe pelie panen ako ru a thomu nge aro o losa mo o oma riong le apaltetonga na o monteto toko lemioongare mo o panes or.
\v 31 Thomu o mothong tova o men punapo aveto thomu o teral, na lomumu rum nge tovupo or me tho el matheong aveto tho pesrou nge lek patoraling a thomu nge, nge nang na mlik elonga avele.
\v 32 Na ponange ake tho sungu ol thomu a God imeni, na ile riong ako nge ile themosaling i pavurvur aro i theal thomu na i pavurvur mun ako aro i paengeng thomu tova thomu o el ile ur sivenga ako aro i sungu i a toko alavusnga ako ini ile.
\v 33 Na tho theseal toko e avele ile umtun na ia malmaling mun avele.
\v 34 Lomumu mire nge lek omaing lale, tho theal sivengek nge ako tho oma omaing nge menik na tho theal mun areko o kokrum tho.
\v 35 Tho pathengal thomu nge lek omaing alavusnga, ako ve aro te oma engeng mo aro te opoal areko o pavurvur aro o opoal osivenga avele. Na i vene re aken ako aro lemir rum nge ar pomnga a Jisas ile riong ako i ria it nge ve, ‘Vothing nge ur sunga i aolonga nge ur elnga.”’
\v 37 Mako or vusnga o tang, ma o rekukalo a Pol na o angongoal ol i lamako o paioal ol i.
\c 21
\v 1 Them paioal or ma vus lama them losa ma them thoteta ol nge imot, ma them mon vengveng a mtho ako iion a Kos. Ma erangu mun na them mon ma them velpola nge mtho aolonga ako iion a Rodes. Lamako them plosa ma them velpol a rem ako iion a Patara.
\v 2 Nge rem aken them thepolo imot mun ako i monsi nge esong a Ponisia. Mako them thoteta ol nge ma them mon ol la.
\v 3 Ma them mon la ma them velpolpot e wop ako them thopolpot ol a mtho a Saiprus. Ma them mon telek a menimem kerenga nge anga ma them velpol a Siria, mako them otuno ol e rem a Tair, mo ako aro o eltetpot ur elonga a imot lemi me.
\v 4 Ma them thepol toko lemioonga pelie nge. Na them voth tomo nge or nge nang or limai. Na nge Oni Riringa ile engenging ma o ri engeng a Pol ve aro i mothong tova i es a Jerusalem la.
\v 5 Aveto lemem vothong tomo nge or i vus, ma them lospot ol ma them es ol nge wop ako aro them es ol nge la. Ma or alavusnga tomo nge oewo sengengaere na otutunre o los tomopot ol e them a rem pomnga na o mitpot ol them a thev wo la. Na them alavusnga them koru evemem na them nong ol a God nge.
\v 6 Lamako them mitu ol pel ma o ri ve, “Thomu o nak ol i.” Ma them ri ve, “E, aro thomu o voth ol venen.” Mako them thoteta ol nge imot nako o lo wererpot ol a ole la.
\v 7 Mako them losa a Tair ma them otuno a Tolemes. Ma them pathokeal toko lemioongare ma them voth tomo inga e or nge nang omole.
\v 8 Na nge erangunga them lospot ma them velpol a Sisaria. Ma them eso a vel ako ini a Pilip ile. Ini toko ako i panongpol nge panongpolong sivenga na ini toko limainga ako o ateal or a Jerusalem mo o opoesal pakekere.
\v 9 Ma Pilip itun sengenga or penel ako o peange rongan o voth ma o ritet mun nge a God ile riong.
\v 10 Ma them voth a Sisaria nge nang pelie ma God ile riong elnga ako iion a Agabus i esu a epee a Juda me.
\v 11 Ma i es a them nge me ma i ela Pol ia let ma i kin isivenga ieve na imeni nge ma i ria ve, “Oni Riringa i ri ve, ‘Judare ako ro a Jerusalem aro o kintun let aken tokoninga ranga ve ake ru tho kin tho nge. Na aro o sungu i a toko rerelire omeni.”’
\v 12 Ma them nongpol ake, ma them tomo nge toko pelie ako them ri engeng a Pol ve i mothong tova i es a Jerusalem la.
\v 13 Aveto i olal lemem riong ve, “Thomu o vova ake? Lomu tanging na lomu riong aro i pakerenga lemik. Tho men tetal inga ako aro o paeso tho a mang a midenga lemi na tho men tetal mun ako nge rinong ako ro a Jerusalem tova ve ur ake i paaolonga Jisas iion.”
\v 14 Ma nge lemem thopolong a i nge veno ako i pavurvur aro them eksing ol ilemi avele, mako them porengu ol, ma them ria ve, “Aro te panes inga Toko Pomnga ilemi ol inga.”
\v 15 Ma them voth e nang pelie mako them monsi lemem ur elonga ma them esa a Jerusalem la.
\v 16 Ma toko lemioonga pelie ako a Sisaria o es tomo nge them ma o wol them a Nason ile vel mo aro them voth nge. Ini toko Saiprus anga ako ile lemioong i engeng nomenga vet ako nge a Jisas.
\v 17 Ma them velpol a Jerusalem ma toko lemioongare o nongpoo them tomo nge lemi sivengaing.
\v 18 Ma nge erangunga Pol i es tomo e them mo them thopol a Jems, ma lotu a mukalingare o voth tomo mun.
\v 19 Ma Pol i pathokeal or mako i ritetu or, nge ur alavusnga ako God i oma i nge toko rerelire ako nge ile omaing.
\v 20 Ma o nongpol a Pol ile riong ma i vus ma o risea a God nge. Lamako o ria Pol ve, “Teik, thopol vet, pulua, mengmenga vet avele ako ini Judare o velpol ini toko lemioongare ma or alavusnga o engeng nge a Moses ile patorong panesnga.
\v 21 21 Na o nongpol ako wong patoral Judare ako o men tomo nge toko rerelire a ole rem, ve aro o lel ol okime nge a Moses ile patorong panesnga mo o mothong tova o is ol otutunre ole na o mothong tova o kis ol ar pompomere ole vothung mun.
\v 22 Na lemir mire ako ve o nongpol ako ong velpol lale, na aro te oma ol neke?
\v 23 Naro ong panes inga nekenga ako aro them ri a ong nge. Ma toko or penel ake ru o voth tomo nge it kene o kin riong tomo e a God.
\v 24 Na aro ong es tomo e toko areke na aro ong oma mun vothung ako i pariri or a God itheki na aro ong sung umtun mo i pavurvur nge vothung aken iolonga moro aken aro o theku ol opounga thoing. Naro ve wong oma venen aken, aro puluangare aro olemi mire nge ako ve riong alavusnga ako o nongpol i nge wong kene i nunganga avele, mo ako olemi ako ve nge sivengom ako nge lom mimiong ong panes a Moses ile patorong alavusnga.
\v 25 Na nge toko rerelire ako o velpol ini toko lemioonga them wat malueng a or nge lale. Ako lemimem ve o mothong tova o an aning ako o sung tel i a avalare nge. Na o mothong tova o an mekerem ako ia mla i te a ilemi. Na o mothong mun tova o an mla. Na o lel okime nge theki a sengong.”
\v 26 Na nge erangunga Pol i es tomo e toko or penel aken ma i oma vothung ako i pariri isivenga a God itheki tomo nge or. Lamako i es ol a Lotu Tepun a Vel mo i sung ritetong nge nang kathnga ako vothung ako nge paririong aro i vusu nge, na nge nang aken aro o oma toko penel aken ole sungong omole omole nge.
\v 27 Na vothung aken i pavurvur nge nang or limai ma i toth ile vusong ma toko Juda pelie ako ole a epee ako a Esia o thopol a Pol ako ru a lok aken lemi i ngo kalalual a Lotu Tepun a Vel. Ma o pavurpola tokokoe alavusnga aken olemi ma o rere a Pol.
\v 28 Ma o pres ve, “Thomu toko Israelre opoesal them, toko ake i re aton ru i esu esa a pen elonga ma i oma riong kerenga nge it toko Israelre na nge a Moses ile patorong tomo mun nge Lotu Tepun a Vel ake, na e mun nge ako i wol toko rerelire a Lotu Tepun a Vel a lok lemi ako o pavothal nge, ma i paakop pen riringa ake.”
\v 29 (Na o ri vene aken eneke o thepol tel a Tropimus ako ini Epesus anga i voth tomo nge a Pol a rem pomnga, ma olemi ve ava Pol i wolu mun i lale a Lotu Tepun a Vel a lok lemi, aveto avele.)
\v 30 Ma lemi otunong aolonga i velpol a pen alavusnga ako ru a rem pomnga, na a ur e avele na tokokoere o veliloalo pel, mako o rere a Pol ma o titpopot i a lalanga la, nako o pupalo lok thekia elonga.
\v 31 Na o mostun a Pol ipunrinnga mako riong i kimapot a Rom a punongare oa pomnga ve tokokoe alavusnga ako ru a Jerusalem o toth ako aro o pun pel.
\v 32 A ur e avele na oa pomnga aken i wol punongare oa mukalinga pelie tomo e punongare ma o songu a or nge la. Ma tokokoere o thopol ako i es tomo nge punongare mako o modopu ol a Pol isisonga.
\v 33 Mako punongare oa pomnga i es ol ma i rereu ol a Pol mako i ria ol ve aro o kinu ol i nge sen or aini. Lama i nina or ve, “Toko ake ini anga na i oma neke?”
\v 34 Na pelie o pres nge ur e na oa pelie o pres mun nge ur relnga mun ma oa pomnga aken i el senu riong e avele eneke nge ole pasisaling mako i ria or ve, “Thomu o wol a Pol a punongare ole vel lemi la.”
\v 35 Ma Pol i es ma i patuno inga a papalinga mako punongare o potuna i la, eneke nge tokokoere ole lovurong nge ipunrinnga.
\v 36 Na tokokoere ako o paneses or o pres ve, “Ipunrinnga.”
\v 37 Ma punongare o toth ako aro o paesa a Pol a ole vel lemi mako Pol i ria oa pomnga ve, “I pavurvur ako aro tho ria tel riong e a wong e?” Na oa pomnga i ria ve, “Lomum mire nge Grikre okei?
\v 38 Na ong ini toko Isip anga aton avele ako i patea punong nge gavman nomenga mun tie na i wolpot toko punngare or 4,000 ako o el lominga a pen polpolnga la.”
\v 39 Ma Pol i olal ile riong ve, “Tho ake ini toko Juda, lek rem tepun ako ini a Tarsus ako a epee a Silisia ako ini rem ako i pomnga. Ken i sivenga ako aro som wompot tel tho mo tho ri tel a tokokoe areken nge.”
\c 22
\v 1 “Titeikre na ok vovoere, o nongpol lek lelong ako aro tho ri a thomu nge.”
\v 2 Ma o nongpol ako i ria or nge la nge Hibrure okei mako o porengu ol. Mako Pol i ria ve,
\V 3 "Tho ake ini toko Juda anga, lek rem tepun ako ini a Tarsus ako a epee a Silisia aveto tho poma nge rem ake ini a Jerusalem. Ma Gameliel i patoral senu tho ve aro tho panes senu ar pompomere ole patorong. Na tho panes a God ile omaing ranga ve ini thomu alavusnga ake ru ponange.
\v 4 Na tho pamen kerere tokokoere ako o panes a Jisas ile pamirealing ma tho oma i venen aken ma oa pulua o rin nge. Ma tho rere toko na seng pulua mo o paes or a mang a midenga lemi.
\v 5 Na prisre oa mukalinga tomo e Judare oa mukalingare o pavurvur ako aro o ritet mun nge ve lek riong areke kene i nunganga. Na tho ela ole malueng pom ako o wat i nge otitein Judare ako a Damaskus, mako tho es la mo tho kin or na tho wol or a Jerusalem ve aro o el paomelaling nge.
\v 6 Tho es ma penang lopat na tho totho a Damaskus ma a ur e avele na pen lalanga aolonga ako i esu a pen aurvet me ma i totun tho.
\v 7 Mako tho matu a ulue na tho nongpol lenging ako i ria tho ve, “Sol, Sol! Wong vova ake ong pakerenga tho e?”
\v 8 Ma tho nin a i ve, “Toko Pomnga, wong ao?” Ma Toko Pomnga i ri ve, “Tho ini a Jisas, ako ini Nasaret anga aton ru ranga ve wong pakerenga tho.”
\v 9 Na tokokoere areko o es tomo e tho, o thopol pen lalanga aken aveto olemi mire toko aken ile lenging ako i ri a tho nge kene avele.
\v 10 Na tho nina i ve, “Toko Pomnga, aro tho oma neke?” Ma Toko Pomnga i ria tho ve, “Mita mo es a Damaskus la, nge pen aken aro o ria wong nge omaing alavusnga ako tho ateal i ve aro ong oma i.”
\v 11 Ma thekik pros eneke pen lalanga ako i lala rintet i totun tho ma thekik i the ses mako areko o supo tomo e tho o krima menik mako o ti ol tho a Damaskus la.
\v 12 Ma toko omole ako iion a Ananaias i es mo i thopol tho. Ine toko ako ile lotu i engeng nge a God, ma i panes senu ler patorong. Na Juda alavusnga ako o voth a Damaskus o papomnga i.
\v 13 Ma i mito a lok seik ma i ria tho ve, ‘Teik a Sol aro ong the werer mun.’ A ur e avele nako tho the werer mun ma tho thopol i.
\v 14 Ma i ria mun tho ve, ‘God ako ini ar pompomere ole, i ateal ong lale ve aro lomum mire nge ur ako i sis ve aro ong oma i, na aro ong thopol toko vengvenga ako, na aro ong nongpol i tova i ri nge isivenga ikei.
\v 15 Na aro ong ritet a toko alavusnga nge i na nge ur areko ong thopol i na ong nongpol i lale.
\v 16 Na ong paninal ol neke? Mita mo ong el paninuong na ong avava Toko Pomnga iion mo aro lom vothung kerenga i vus.’
\v 17 Ma tho lo werer a Jerusalem ma tho nong a Lotu Tepun a Vel ma tho thopol ur ako ranga ve ini oni theong.
\v 18 Ma tho thopol Toko Pomnga ako i ria tho ve, ‘Paviri, mo lospot virial a Jerusalem, eneke aro o nongal lom riong nge tho avele.’
\v 19 Ma tho olal ile riong ve, ‘Toko Pomnga, osivenga olemi mire nge ako nomenga tho esu esa nge Judare ole lotuonga a velre ako tho siso na tho paeso areko o lemio a ong nge a mang a midenga lemi.
\v 20 Na nge wop lemi ako o pun rin a Stiven ako ini toko ako i paesuesa lom riong, tho mit ma tho ri ve i sivenga mun
\v 21 Mako Toko Pomnga i ria tho nge ve, ‘Es, ke aro tho pake wong melanga a toko rerelire nge.”’
\v 22 Na Judare o nongpol a Pol ile riong nge toko rerelire ma oni plong ol ve aro o nongpol ol ile riong ma o pres viringa ve, “La o so rin i, toko ako i venen aken i mothong tova i mimi tomo ol nge it ake ru a ulue.”
\v 23 Ma or alavusnga olemi kling rintet mako o onnga ma o inra oa teunongre na o mota vuvus ma o ula i roro.
\v 24 Ma punongare oa pomnga i ria ile tokokoere ve aro o paeso a Pol a ole vel la, mo aro o solitlit i mo o nina i nge mo aro olemi mire senu nge ur aken tepun ako Judare o pres a pres venen aken nge i.
\v 25 Mako o kin i mo aro o solitlit i, aveto Pol i ri a mukalinga ako i mit tothal i ma i ria i ve, “Na nge Romare ole patorong i pavurvur ako aro o solitlit tel toko ako ini Rom na riong nongpolnga i sung paomelaling a i nge rongan eve avele?”
\v 26 Mako mukalinga aken i nongpol i veno ako ma i es a punongare oa pomnga ma i nina i ve, “Aro ong oma ol neke? Ke toko aken ini toko Rom.”
\v 27 Mako punongare oa pomnga i es a Pol nge la ma i nina i ve, “Wong ria tho, ong ini toko Rom, e?” Ma Pol i olal ile riong ve, “Ena, tho ini toko Rom.”
\v 28 Ma punongare oa pomnga i ria ve, “Tho ul umtun aolonga ako aro tho velpol ini toko Rom ol.” Ma Pol i olal ile riong ve, “Aveto tho ake ini toko Rom, eneke vovo ome a nina or ini Rom.”
\v 29 A ur e avele nako areko o ri ve o oma ninong pelie a Pol nge kene o teses werer na punongare oa pomnga i ngange, eneke i rov i a i nge ako ve i avsa patorong lale ako i kin a Pol ako ini toko Rom nge sen.
\c 23
\v 1 Ma Pol i the vengveng a Judare ole mukalingare nge ma i ria ve, “Titeikre, lek omaing alavusnga ako tho oma i pavurvur nge ponange tho ri ve va tho panes a God ilemi.”
\v 2 Mako prisre oa pomnga ako iion a Ananaias i pake riong nge tokokoe areko o mit tothalo a Pol mo aro o sopopo iwo.
\v 3 Ma Pol i ria i ve, “God aro i sopop wong, wong ranga ve ini vel pupnga akopnga ako o vor i ma i veleles ma o thopol akop avele. Ong men ranga ve ini riong nongpolnga ako i panes patorong, aveto sivengom ong avsa patorong nge ako ong ria or ma o so tho.”
\v 4 Na tokokoe areko ru o totho a Pol nge o ria i ve, “Ong kelelal ake ini a God ile prisre oa pomnga.”
\v 5 Ma Pol i olal ole riong ve, “Titeikre, lemik mire avele ako ini a God ile prisre oa pomnga, eneke erere nomenganga i ri vene, ‘Ong mothong tova o oma riong kerenga nge lomu mukalinga.’”
\v 6 Ma Pol ilemi mire ako ve oa pelie ini Sadiusi na oa pelie mun ini Parisi mako i lengpot ako ru a Judare ole mukalingare otheki ma i ri ve, “Titeikre, ok vovo ini Parisi, na tho ini Parisi mun. Na tho mit nge riong ake eneke lek lemioong i engeng nge ako areko o rin lale aro o mimi werer.”
\v 7 Ma i ripot venen aken, ma Parisire na Sadiusire o patea ol volpeling mako toko avlung areken o thomreu ol pel ma or ainiu ol.
\v 8 (O vol pel eneke Sadiusire o ri ve toko areko o rin lale o pavurvur aro o mimi werer avele, ma o ri mun ve Enselre avele na toko ioni avele. Aveto Parisire olemio nge ur alame aken.)
\v 9 Ma ole presing i mengmeng vet avele, na pamirealinga nge patorong pelie ako ini Parisire o mita ma o ri engeng ma o ri ve, “Them thopol ur e avele ako toko aken i oma i ma i kerenga, ava ensel eve toko oni i ria i nge.”
\v 10 Na ole volpeling i aolonga na o lovur ma punongare oa pomnga i ngeip nge a Pol ako aro vene mo o thirther pel nge i mo i vunro. Mako i pakeu ile punongare ako ru a tokokoere oa lemimi mo o eltet a Pol a or nge ma o wola i a punongare ole vel la.
\v 11 Na nge pemliknga Toko Pomnga i mito a Pol nge ma i ria i ve, “Ong mit engeng, aro ong ritet Rom angare nge tho ranga ve ako ong ritet nge tho a Jerusalem lale.”
\v 12 Ma nge rulpounga Juda pelie o pathun pel mo o kath sovengalo ako aro o pun a Pol nge. Ma o kin riong engenga a God nge ako ve o pavurvur ako aro o an avele na o thin avele i pavurvur akola aro o so rin tel a Pol.
\v 13 Na tokokoe areko o rirum sovengalo aken oa titaling i sele a mule pa penel.
\v 14 Ma o es a prisre oa mukalingare na Judare oa pompomere ma o ria or ve, “Them oma kinong engenga ve aro them an avele na them thin avele i pavurvur akola aro them so rin a Pol.
\v 15 Na ponange aro thomu o pasong riong nongpolngare ole riong a punongare oa pomnga mo i pasongu a Pol a thomu nge me mo lomu apaltet ve aro thomu o ri ve thomu o el senu mun riong ninenga pelie nge ur aken. Aveto aro them men kine a sovengalo mo aro i velpol ake rongan na them so rin tel i lale.”
\v 16 Aveto Pol ilunnga itun tomonnga i nongpol ako o rirum a Pol isorinnga, mako i eso a punongare ole vel ma i ria Pol nge.
\v 17 Ma Pol i lenga punongare ole mukalinga omole ma i ria i ve, “Wola kulpo ake a punongare oa pomnga nge, eneke riong e ake ru a i nge mo i ria i a i nge.”
\v 18 Mako i wol i a punongare oa pomnga. Ma i ria i ve, “Toko aton ru te rere i ako iion a Pol, i lenga tho ma i ria tho ve aro tho pasong kulpo ake a wong nge, eneke riong e ake ru aro i ri a wong nge.”
\v 19 Ma punongare oa pomnga i krima i a imeni ma i tilelpot i ma i nina i ve, “Unekenga ako ong ri ve aro ong ria tho nge, e?”
\v 20 Ma i ria i ve, “Juda ole mukalinga pelie olemi omoletet lale ako ve aro o nin a wong ve lelken aro wong wolu a Pol a or nge, na ole aplatet ve aro o ri ve o el senu mun riong ninenga pelie nge i.
\v 21 Na mothong tova nongpol or, eneke toko pulua ako oa titaling i sele a mule pa penel aro o men kine a sovengalo ma o men tetal i ve aro o so rin i. Ma o kin riong lale ve aro o an avele na o thin avele i pavurvur tova aro o so rin i. Na o monsi nge lale ako aro o oma i, na o men tetal ol inga ako ini lom riong.”
\v 22 Na punongare oa pomnga i pator engeng i ve, “Mothong tova ria toko e nge ako ong ria tho nge ur ake.” Lamako i pake werer ol kulpo aken la.
\v 23 Mako punongare oa pomnga i lenga mukalinga or aini ma i ria or ve, “Thomu o monsi punongare or 200 tomo e peang elngare or 200 mun na punonga or mule pa limai ako o tho nge hos mo thomu alavusnga o es a Sisaria la. Na aro o losa tova nang meta i el or limpenel pemlik.
\v 24 Na thomu o monsi mun nge hos pelie mo Pol i ro nge. Na aro thomu naktet inga iwolnga mo la o pavelpol i a mukalinga a Peliks nge.”
\v 25 Na punongare oa pomnga i wat malueng ako ve:
\v 26 Tho ini a Klodius Lisias, Tho wat nge wong ini mukalinga pomnga a Peliks. Lom Rulpo,
\v 27 Na Judare o rere toko ake ma toth re ako tova aro o so rin i, aveto tho es tomo nge lek toko punongare ma them pamimi i, eneke tho el tel riong pelie lale ako ve ini toko Rom.
\v 28 Na tho sis ve aro lemik mire nge ur aken tepun ako Judare olemi otun toko aken nge mako tho wolu i a ole mukalingare nge la.
\v 29 Na tho thopol ia tepun e avele ako i oma i mo o so rin i nge eve aro o paeso i a mang a midenga nge, aveto ole lemi otunong aken nge i i pavurvur nge ninong pelie ako ru nge ole patorong.
\v 30 Ma tho nongpol ako Juda pelie o kath sovengalo ako aro o so rin i nge, make tho pasong virial i a wong nge. Na tho ri nge tokokoere ako o pamit i nge riong ve aro o ripot ur ako olemi otun i nge, a wong nge.
\v 31 Mako punongare o panes oa pomnga ile riong, ma o wol a Pol nge pemliknga aken ma o es makola o mul a Antipatris.
\v 32 Na nge erangunga, punongare ako o es nge oeve o mit or na o lo werer a ole vel, ma punonga areko o tho nge hos or ol inga ako o pasong i la.
\v 33 Mako o velpol a Sisaria ma o sungu malueng a mukalinga nge na o sungu mun a Pol a imeni.
\v 34 Na mukalinga i tetal malueng na i nina Pol ve, “Wop epee kathnga ako ong es nge me?” Ma i nongpol ako ile rem tepun ako ini a Silisia.
\c 24
\v 1 Ma nang or lim i vus lama prisre oa pomnga ako iion a Ananaias i es a Sisaria tomo nge Judare oa pompome pelie na tomo mun nge toko ako ile mire i aolonga nge Romare ole patorong ako iion a Tertulus. Ma o mita nge riong a Sisaria a mukalinga ako iion a Peliks itheki ma o oma ole riong ako olemi otun a Pol nge.
\v 2 Ma o lengo a Pol lamako Tertulus i ripot ol riong ako olemi otun a Pol nge. Ma i ria ve, “Ar pomnga a Peliks, nge wop lemi ake, ako wong voth ini mukalinga ong pamen senu tokokoere ma o men lemi moring na nge lom mire aolonga ong pavengveng werer ur pulua na ong pavelpol mun menong le sivengaing pulua ako nge lemem rem ake.
\v 3 Na tokokoere nge pen alavusnga olemi sivenga nge lom omaing aken ma them ri sivenga rintet nge wong.
\v 4 Aveto nik plong ve aro tho palolotun wong, na tho nong wong ve i pavurvur ako aro lomum esal them mo aro ong nongpol tel inga lemem riong orornga atike.
\v 5 Them thopol toko ake i oma vothung kerenga pulua ma i pavurpol punpeling nge Judare ako a rumrem alavusnga e pen alavusnga ake ru a ulue. Na ini mukalinga e nge toko avlung relnga vet ako o apet or ve ini Nasaret angare.
\v 6 Na i sis ve aro i oma omaing ako them pavothal nge ako aro them oma i a Lotu Tepun a Vel a lok lemi, mako them rere i ma lemimem ve aro them pamit i e riong ako nge lemem patorong.
\v 7 Aveto punongare oa pomnga ako iion a Lisias i es tomo nge toko punongare na nge ole engenging o eltetpot i a them nge.
\v 8 Lama Lisias i sung riong ako ve toko areko olemi otun i aro o mit e riong a thekum. Na aro ve sivengom nin senu toko aken, mo aro ong el senu ol riong nge ur areko i oma i ma lemimem otun i nge.
\v 9 Na Judare olemi otun mun i ve ur alavusnga aken i nunganga.
\v 10 Ma Sisaria a mukalinga imeni vutun a Pol mo aro i pateal ol ile riong. Ma Pol i ria ve, “Lemik mire ako wong voth ini riong nongpolnga nge tovupo pulua ako nge rem ake, na lemik sivenga inga ako aro tho ripot lek riong a wong nge.
\v 11 Na aro ve ong nin mun tokokoere aro o ripot riong nunganga, ako nang or mule pa omole pothoi or aini i vus rongan nge ako tho esa a Jerusalem ma tho lotu nge.
\v 12 Na nge nang e avele ako Judare o thopolo tho ako tho vol tomo nge toko e ako a Lotu Tepun a Vel eve o thopolo tho tova tho pavurpola tokokoere olemi nge ur e ako ru a Judare ole lotuonga a vel e, eve a rem pomnga lemi. Avele selele.
\v 13 Na o pavurvur aro o panunganga ole riong e avele nge ur ako olemi otun tho nge.
\v 14 I nunganga ako tho lotual a God ako ini titevimemre ole, nge ake tho panes inga Jisas Ile Sovengalo ako Judare o ri ve i nunganga avele, aveto lek lemioong i engeng nge ur alavusnga ako i voth a Moses ile patorong na nge ur ako God ile riong elngare o wat i.
\v 15 Lemik i engeng a God ranga ve mun nge toko areken, ako panen i nunganga ako aro toko sivenga tomo nge toko kerengare aro o mimi werera mun.
\v 16 Make tho oma engeng ve aro a lemik tho rov i ako tho oma vothung kerenga e avele a God na tokokoere otheki.
\v 17 Na tho voth gat a Jerusalem nge tovupo pelie ma tho lo werer mun la ve aro tho sung umtun pelie a lek tokokoere nge na aro tho oma sungong nge mekerem ongtunnga a God nge.
\v 18 Na tho oma venen aken na tho oma omaing ako i pariri tho lale mako o thepolo tho a Lotu Tepun a Vel a lok lemi. Na toko pulua avele ako o voth tomo e tho na keking pelie avele.
\v 19 Aveto i nunganga ako Judare pelie ako ole a epee a Esia o voth mun, na eve olemi otun tho nge riong pelie, i sivenga ako aro o voth mun ake nge riong, aveto o voth avele.
\v 20 Na tokokoe areke or mun ako o thopol tho ako tho mit e riong a Judare ole mukalingare otheki na eve o pavurvur aro o pamilempot i nge wong nge unekenga ako mukalingare o rov i a or nge ve ako tho oma i ma i kerenga.
\v 21 Ava ur omole ol inga ako tho oma i a otheki ma olemi sivenga nge avele ako tho pres ve, ‘Tho mit nge riong ponange ake eneke lek lemioong i engeng nge ako areko o rin lale aro o mimi werer.”
\v 22 Na Peliks ilemi mire senu nge Sovengalo ako tokokoere o panes Toko Pomnga nge, ma i pavus riong aken ma i ria or ve, “Aro lemik rum senu tel tova punongare oa pomnga a Lisias aro i velpol lamo tho ritet ol nge lemik a thomu nge.”
\v 23 Ma i sung riong a punongare ole mukalinga mo aro i [theal tetal / kis valal] a Pol a mang a midenga aveto i pavurvur mun ako aro i esu esa tie na o mothong tova o mitrup ile angare ako aro o opoal i nge ur pelie nge ile menong.
\v 24 Na nang pelie i vus na Peliks i velpol tomo iewo sengenga ako iion a Drusila ako ini seng Juda anga ma i pake riong nge a Pol mo i nongpol i ma i nongpol ako i ri nge lemioong ako nge a Krais Jisas.
\v 25 Na Pol i ri lollo nge ako toko i panes vothung vengvenga, na nge ako toko i naktet isivenga mo aro i panes lemi rumong kerenga avele, na nge nang ako aro toko alavusnga o mit nge riong a God itheki. Mako Peliks i nongpola i veno ako ma i ngange ma i ria i ve, “Aro i mulal tel vene ake na wong es. Na eve lek omaing ol e avele mo aro tho leng werer mun wong.”
\v 26 Ma ikei song i papulua mo i ria i nge, eneke ilemi ako ve aro Pol i sungu umtun pelie a i nge.
\c 25
\v 1 Ma Pestus i velpol a ile rem epee ako i theal i ma i voth nge nang or me ma i losa a Sisaria ma i esa a Jerusalem la.
\v 2 Lama prisre ole mukalingare tomo e Judare ole mukalingare o mit a Pestus itheki ma o pamilempot ur areko olemi otun a Pol nge.
\v 3 Ma o nong engeng a Pestus ve aro i oma omaing sivenga a or nge ako aro i pamu a Pol a Jerusalem. Na o ri venen aken eneke o oma sovengalo lale ako o so rin a Pol a sovengalo lopat tova i es la.
\v 4 Pestus i olal ole riong ve, “Pol i voth a mang a midenga ako a Sisaria, na i toth lale ako aro sivengek inga aro tho es werer nge.
\v 5 Na i sivenga ako aro lomu mukalinga pelie aro o es tomo nge tho a Sisaria la, mo o oma ole riong ako olemi otun toko aken nge tova eve i oma vothung kerenga pelie.”
\v 6 Ma Pestus i voth a Jerusalem i pavurvur nge nang or limme eve nang or mule, mako i esu a Sisaria, ma nge erangunga i men ol nge riong nongpolnga a vel ma i sung ol riong ako aro o pasong a Pol mo i mit e riong.
\v 7 Lama Pol i velpola ma Judare areko o esu a Jerusalem me, o mit kalalual i na olemi otun a Pol nge omaing areko i kerenga rintet, aveto o pavurvur aro o ripot ole riong ako aro i pathengal nge ve ole riong aken i nunganga kene avele.
\v 8 Aveto Pol i mit engeng ma i olal ole riong ve, “Tho oma vothung kerenga e avele ako tho avsa Judare ole patorong na tho oma ur kerenga e avele a Lotu Tepun a Vel tomo mun nge Romre oa pomnga ako ini a Sisar.”
\v 9 Pestus i sis ve aro i oma omaing sivenga a Judare nge mako i ria Pol ve, “I sivenga nge wong ako aro ong mit nge riong a thekik a Jerusalem nge ole lemi otunong aken?”
\v 10 Aveto Pol i olal ile riong ve, “Na ponange tho mit ake a nepes a Sisar ile riong nongpolnga a vel lemi, na nge pen ake inga i pavurvur ako aro tho mit nge riong nge. Na sivengom lomum mire senu nge lale ako tho oma vothung kerenga e avele a Judare nge.
\v 11 aro ve tho avsa patorong maken aro o pun rin tho nge, na tho mothong mun nge rinong avele, aveto eve Judare ole lemi otunong nge tho i nunganga avele, ong pavurvur aro ong sungu tho a omeni nge avele. Tho sis inga ve aro tho mit inga nge riong a nepes a Sisar itheki.”
\v 12 Ma Pestus i ri tomo nge ile toko areko o sung mire a i nge lamako i ritet a Pol nge ve, “Na ong nong ve aro nepes a Sisar i nongpol lom riong, nge aken aro ong es a Sisar nge mo i nongpol i.”
\v 13 Na nang pelie i vus na nepes a Agripa tomo nge ilun a Bernis o velpol a Sisaria mo aro o porum a Pestus naro o ri sivenga nge ile umong ponganga ako o sungu a i nge.
\v 14 Ma or paini o voth mun nge nang pulua nge pen aken, mako Pestus ome nepes aken o rirum a Pol ile menong. Ma Pestus i ria i ve, “Toko omole ako i voth ako nomenga Peliks i paeso i a mang a midenga ma rongan ako ru i voth.
\v 15 Ma nge wop lemi ako tho velpola a Jerusalem, ma prisre ole mukalingare tomo nge Judare oa pompomere o oma riong ako olemi otun i nge ma o nina tho ve aro tho paomelal i.
\v 16 Aveto tho ria or ve, ‘Nge Romre ole vothung toko aro i mit tel e riong mo aro i olal tel riong nge areko olemi otun i nge, na i pavurvur aro them sung tel i a ile ngarangre omeni avele.’
\v 17 Ma toko areken o es tomo e tho a Sisaria ma tho palolotun nge or avele ma erangu inga na tho menu nge riong nongpolnga ma tho pake riong nge toko aken mo o pasongu i a rionga a vel lemi.
\v 18 Na toko areko olemi otun i kene o mita ma o ripot vothung areko olemi otun i nge, aveto o ripot ol riong relnga areko lemik nge ve aro o ripot i, kene o ri ol i avele.
\v 19 Aveto o ri ol inga ako nge lemi rumong relrelngare ako nge ole lotuong na e mun e ako nge toko ako iion a Jisas ako i rin lale aveto Pol i ri ve i mimi.
\v 20 Lemik ako ve aro tho ortet senu riong areken tepun aveto tho pavurvur avele mako tho nin a Pol ve, ‘I sivenga nge wong ako aro ong mit nge riong a Jerusalem nge ole lemi otunong areken?’
\v 21 Aveto Pol i sis ve aro nepes a Sisar i nongpol ile riong, make tho ri ve aro o theal tetal tel i a mang a midenga mo i pavurvur nge tova la tho pasong i a Sisar nge la.”
\v 22 Na Agripa i ria Pestus ve, “Tho sis ve aro engek tho nongpol toko aken ile riong.” Ma Pestus i olal ile riong ve, “Aro ong nongpolo ile riong lelken.”
\v 23 Na nge erangunga Agripa ome a Bernis o teuna oa nepes a malmaling ma o es a pathunonga a vel na nge ole velpoling tokokoere o papomnga or. Ma o men tomo nge punongare oa pompomere na rem aken oa pompomere. Mako Pestus i ria ma o pasong a Pol a or nge.
\v 24 Ma Pestus i ria ve, “Nepes a Agripa na thomu areko o voth tomo e them ake, o thopol toko ake! Judare ako a Jerusalem na a Sisaria mun or alavusnga o valelalu riong a i nge. Na o pres ve aro i mothong tova i mimi ol.
\v 25 Aveto tho thopol ur e avele ako i oma i ako aro o so rin i nge. Ma lemik ve aro tho pasong i a Rom la, eneke i ri ve aro nepes a Sisar i nongpol ile riong.
\v 26 Aveto lemik mire senu nge Panongpolong Sivenga e avele ako aro tho wat i a ar pomnga a Sisar nge. Mako tho pamitu mun i a thomu alavusnga thekumu, na nge wong a nepes a Agripa mo aro wong nin tel mun i nge ninong pelie mo i opoal tho nge riong ako aro tho watu i a malueng lemi.
\c 26
\v 1 Mako Agripa i ri a Pol ve, “Sivengom vengveng aro ong ripot lom riong.” Ma Pol i watha imeni ma i patea ile lelong vene,
\v 2 “Nepes a Agripa, i sivenga nge tho ako ponange ake tho mit a thekum mo aro tho lel nge ur areko Judare olemi otun tho nge.
\v 3 Eneke lomum mire rintet nge them Judare lemem vothung alavusnga na nge lemem ripeling nge lemem patorong. Na tho nong mos inga nge wong ve aro ong men senu mo ong nongpol lek riong.
\v 4 Judare olemi mire nge lek mimiong ako nge lek posngaing ma me pavurvur nge ponange ako i patea nge lek wainlangaing ako a lek rem tepun, na olemi mire mun nge lek mimiong ako ro a Jerusalem.
\v 5 Olemi mire nge tho nomenga vet ako me na eve olemi ve o ri nunganga o pavurvur ako aro o ripot i. Nake tho mun e ako tho voth nge toko avlung ako o apet or ini Parisi na nge ole patorong panesnga i mukal rintet nge menong alavusnga ako nge lemem lotuong.
\v 6 Na tho mit e riong ponange, eneke lemik i engeng na tho men tetal nge riong kinnga ako God i oma i a titevierre nge ako aro i velpol.
\v 7 Lemem net or mule pa omole pothoi or aini o lotu engeng a God nge nang na mlik na o men tetal mun riong ako God i kin tomo e or aken ve aro i velpol. Ok pomnga, Judare olemi otun e tho eneke lemik i engeng na tho men tetal mun ur aken aro i velpol.
\v 8 I vova ake thomu Judare lomumu ve i pavurvur aro God i pamimi werer tokokoe areko o rin lale kene avele, e?
\v 9 Na tho mun re ake nomenga lemik ve ako aro tho oma omaing pulua ako aro i mit rupal omaing ako Jisas ako ini Nasaret anga iion aro i kima nge.
\v 10 Na ur areke ako tho oma i a Jerusalem. Na tho el engenging ako a prisre ole mukalingare nge, na tho paeso a God ile tokokoe pulua ako a mang a midenga lemi, na nge ako riong nongpolngare o sung riong ve aro o so rin or ma tho mun ako tho sung lek riong ve aro o so rin or.
\v 11 Na nge nang pulua ako tho esu esa a Judare ole lotuonga a vel omole omole mo ako aro tho paomelal or na tho tongporum mun or ako aro o kelelal werer ole lemioong a Jisas. Ma lemik kling rintet nge or mako tho esu esa a rem pomnga pulua ako o voth gat mo aro tho paomelal mun or nge.
\v 12 Ma tho oma venen aken ako tho el engenging ako a prisre ole mukalingare nge, lama tho es a Damaskus.
\v 13 Ok pomnga, ako penang ma tho es a sovengalo lopat, nako tho thopol pen lalanga ako i esu a pen aurvet me ma ile tolilisong i aolonga nge nang le toing ma i totun tho tomo nge areko o kokrum tho.
\v 14 Na them alavusnga them matu a ulue, na tho nongpol lenging ako i ria tho nge Hibrure okei ma i ri ve, “Sol, Sol i vova ake ong pakerenga tho e? Ong pakerenga werer ake ini sivengom, eneke wong pun sival werer tho ranga ve ini bulumakau ako ieve i pun sival werer won wowonga ako tokoningare o pun sival bulumakaure nge.”
\v 15 Ma tho ria ve, “Toko Pomnga, wong ao?” Ma Toko Pomnga i ria ve, “Tho ini a Jisas aton ru wong pakerenga tho.
\v 16 Na wong mita, tho velpoltun ong ake ve aro tho ateal wong ve aro wong ini lek umonga, na aro ong ritet tokokoere nge ur ako ong thopol i e tho ponange na nge ur areko aro tho pathengal i nge wong panen.
\v 17 Na aro tho pamimi wong a lom angare nge na a toko reli munre nge. Na tho pake wong a or nge
\v 18 mo aro ong wolpot or a mideng na ong paespot or a pen lalanga la na aro ong eltetpot mun or a Satan imeni mo aro o es a God nge, na aro ve o lemio a tho nge aro God i eltetpot ole vothung kerenga na aro o voth tomo mun nge a God ile angare ako i serum or lale mo ini ile.
\v 19 Na nepes a Agripa, tho panes inga ur ako tho thopol i ako i esu a pen aurvet me.
\v 20 Na tho panongpol tel ako a Damaskus lama a Jerusalem mun na nge rem alavusnga ako ini Judare ole na ako a toko rereli munre nge, tho panongpol or ve aro o lel okime nge ole vothung kerenga na o eksing olemi mo olemio a God nge, na o panes vothing areko i pathengal i a tokokoere nge ve o eksing olemi lale.
\v 21 Mako Judare o rere tho a Lotu Tepun a Vel a lok lemi ma o ri ve o pun rin tho, eneke tho panongpol or venen aken.
\v 22 Aveto God i opoal tho mako me i pavurvur nge ponange ako tho mitu ake na tho ritet nge ur ako i velpoltun tho. Na tho ritet ur ake a toko vulutngare tomo e toko apetongare. Na ur ake tho ri nge i ranga ve ini ur areko Moses na God ile riong elnga nomenga angare o ri nge ve ako aro i velpol.
\v 23 Ma o ri ve toko ako God i ateal i, aro i el sisisong ma ini toko teltelnga ako aro i los werera nge rinong mo aro i panongpol ile angare na toko rerelire nge pen lalanga ako i pathengal or nge sovengalo ako aro God i el werer or nge.”
\v 24 Ma Pol i oma ile riong venen aken mako Pestus i prestun i ve, “Pol! Wong ini ngongong, na lom mire aolonga aken i pavelpol ong ini ngongong.”
\v 25 Aveto Pol i olal ile riong ve, “Ok pomnga a Pestus tho ini ngongong avele. Riong areke tho ri kene i nunganga na tho ri ranga ve ini toko ako ile mire i voth.
\v 26 Nepes a Agripa, tho ri milemu ur alavusnga a wong nge eneke lomum mire nge ur alavusnga areken. Na ur e avele ako i melpot a lomum eneke ur alavusnga ake i velpol nge pen lalanga na e avele kene i ngo kineo.
\v 27 Nepes a Agripa, lom lemioong i engeng nge riong ako God ile riong elngare o wat i? Lemik mire ako lomumo nge lale.”
\v 28 Na Agripa i ria Pol ve, “Lomum vava, lom riong re atike i pavurvur ako aro i oma tho mo tho velpol ini Kristen?”
\v 29 Ma Pol i olal ile riong ve, “Ur mun e avele nge ponange eve panen aro tho nong nge a God ve aro wong tomo nge toko alavusnga ako o nongpol tho ponange, aro o velpol ini a Kristen ranga ve mun i tho, aveto nik plong ve aro thomu o voth a mang a midenga.”
\v 30 Lama nepes na rem a mukalinga tomo nge a Bernis na areko o men tomo nge or o losa.
\v 31 Ma o espot a vel lemi ma o ria osivenga nge ma o ri ve, “Ine toko ake i oma vothing kerenga e avele ako i pavurvur aro i rin nge, eve aro o paeso i a mang a midenga nge.”
\c 27
\v 1 Ma o oma riong lale ve aro them mon a Itali la, mako o sungpot a Pol tomo e toko areko o voth a mang a midenga, a toko ako iion a Julius imeni. Na Julius ini mukalinga nge punongare or 100 na i supo tomo nge punongare avlung ako ini a nepes a Sisar ile.
\v 2 Ma them roa e imot ako ini rem a Adramitium angare ole, ako i monsi mo i song e rumrem ako a epee a Esia. Mako them mon ol la. Na Aristarkus ako ini Masedonia anga ako a epee a Tesalonaika i es tomo e them.
\v 3 Na nge erangunga them otuno a Saidon. Na Julius i oma vothung sivenga nge a Pol mo i es la mo i thopol ititeinre mo o opoal i nge ur areko i oror nge.
\v 4 Lama them mon ol la aveto thue i opengal them, mako them mon ser a mtho a Saiprus la.
\v 5 Ma them mon kora ol thev ako a epee a Silisia na Pampilia, mako them velpol a rem a Maira ako a epee a Lisia.
\v 6 Ma nge wop aken, punonga a mukalinga i thepol imot ako ini Aleksandria angare ole, ako i song telek a Itali la, mako i pathoteta ol them nge.
\v 7 Ma them tho inga mormor nge nang pelie ma i klip rintet e them mako them velpol a ol mormor totho a Nidus ma them pavurvur aro them tho selele la avele eneke thue aolonga i el wereral them, mako them lomolo a mtho a Krit totho nge pen ongepo ako a Salmone.
\v 8 Ma them mon rumrum ol thev wo peti la, aveto them mon senu avele mako them velpola ol mormor e wop ako o apet i ini a Songlel Sivenga ako i totho a rem a Lasea.
\v 9 Na nang pulua i vus nge lemem moning mako thev le po pompomong i toth lale na i sivenga nge moning ol avele, na nang ako Judare o sem nge kene i vus lale. Mako Pol i sung riong engenga a or nge.
\v 10 Ma i ria ve, “Titeikre, tho thopol ako nge ler moning nge wop aken aro i sivenga avele. Aro kerengaing aolonga aro i velpol a imot nge tomo e ur elonga. Naro ur areken oenga avele, tomo mun nge it tokongare ler mimiong aro i kerenga mun.
\v 11 Aveto punonga a mukalinga ilemio nge a Pol ile riong avele. Na i nongal inga ako ini imot pathonga na imot tokoninga ole riong.
\v 12 Ine otunuonga aken ini pen sivenga avele ako aro imot aro i otuno nge e thevuvu po. Taro ako toko pulua ako ru a imot lemi o ri ve aro te lospot e pen aken mo te mon a Piniks tova eve te pavurvur, mo te voth nge pen aken nge thevuvu po. Ine songlel aken i voth a mtho a Krit na a esuonga or aini itheki lel telek a nang le esuonga nge.
\v 13 Ma thue ake i velpol ma i aolonga mos avele, mako tokokoere o rivenga ako aro o nak inga ole moning mako o monteta imot krimalnga ma o mono totho a thev wo peti ako ru a Krit.
\v 14 Na palolo avele nako thevuvu aolonga i velpol ako o apet i Vit Po A Thue. Ma thevuvu aken i thu telek a mtho a Krit la.
\v 15 Ma thevuvu i val imot ongepo, na olemi ve aro o patho inga imot nge wop ako thue i es nge me, aveto o pavurvur avele. Ma o mothong lelu ol i mako thue i thutet ol imot la.
\v 16 Ma them mon telek a mtho ako iion a Kauda a epee ako thue i aolonga nge avele. Na nge wop aken them lovurtun wok paesanga.
\v 17 Makola o wetea ol i a imot nge, mako o el we ma o wiskalutun bibim imot nge, mo aro i paengeng imot. Ma o ngeip ve aro o mon vengveng a mamathang po ako ru a Afrika, mako o paesu sel mako o mon gogong ol inga la.
\v 18 Ma thevuvu na thev le po pompomong o vilvel imot mako nge erangunga imot thealngare o pateal ol nge ur elonga asespotnga a imot powe.
\v 19 Na nge erangunga mun imot thealngare osivenga o asespot ole omainga a ur elonga.
\v 20 Ma nge nang pulua ako them thepol ol nang ome sivemitre avele ol. Ma thevuvu aolonga i thuu thua ol them opisleonga. Mako them alavusnga lemimem ako ve i pavurvur aro them mimi ol avele.
\v 21 Ma nge nang pulua tokokoere o an ol avele, mako Pol i mita ol a otheki ma i ria or ve, “Titeikre, tova eve thomu o nongal inga keik mo te mothong tova te lospot a Krit i pavurvur aro te sangpolo kerengaing ake avele.
\v 22 Aveto ponange ake tho nong engeng nge thomu ve aro thomu o mit engeng eneke lemik ako omu e i pavurvur aro i kerenga avele, na imot inga aro i kerenga.
\v 23 Lemik mire vene ake eneke tho ini a God ile toko na tho ini ile toko umonga na nge pemliknga ile ensel i velpol a tho nge,
\v 24 ma i ria ve, ‘Pol, mothong tova wong ngeip, aro ong mit e riong a nepes a Sisar itheki, na God i oma omaing sivenga a wong nge ma i ri ve tokokoere ako o voth tomo nge wong a imot nge aro o rin avele.’
\v 25 Mako aro thomu o mit engeng, eneke lek lemioong i engeng ve aro God i oma ur alavusnga ranga ve ako i ria tho nge lale.
\v 26 Aveto thue aro i thutet it kena te oalo a mtho e nge.”
\v 27 Na nge nang mule pa omole pothoi or penelnga thevuvu aolonga ako i thutet them a thev ako o apet i ini a Mediterenian. Ma nge pemlik lopat imot thealngare o rov i ako o totho ol a rupun.
\v 28 Lamako o ulu rumu we mo ako o thepol rum thev ile lukulukuong. Ma ile lukulukuong i pavurvur nge thanga or mule paini. Lamako them mono mun totho la mako o ulu rumu mun we ma ile lukulukuong i pavurvur nge thanga or mule pa omole pothoi or lim.
\v 29 Ma o ngeip ke aro vene mo imot aro i tho selele a anral pupo nge la mako o ulu imot krimalnga or penel a rumongaling. Na o nong ve aro i walpau viri viri.
\v 30 Ma ine imot thealngare o ortet so ako aro o lopot a imot nge mako o pamonlolu wok lamako ole apaltet ve aro o ulu ol imot krimalnga pelie a imot ongepo.
\v 31 Mako Pol i ria punongare ole mukalinga tomo e punongare ma i ria ve, “aro ve imot thealngare o voth a imot nge avele i pavurvur aro thomu o mimi avele.”
\v 32 Mako ine punongare o sorotetpot we ako i krimal wok mako i matu ol la.
\v 33 Toth ol erangunga me, na Pol i sungu ol riong a or nge ako ve aro o an ol aning pelie, mako i ria ol ve, “Saluk thomu ma o men polpol ol nge nang or mule pa omole pothoi or penel ol ake. Na nge nang alavusnga aken thomu o ano vet aning tie avele.
\v 34 Make ranga ve tho ri engeng a thomu nge, mo thomu o ela aning pelie mo o an. Mo ako aro i paengeng thomu, na omu e avele aro i el kerengaing.”
\v 35 Ma i ria or vene ake lamako i ela bret omole ako ru a otheki ma i nong na i ri sivengaing nge a God mako i reku ol bret na i patea ol aning.
\v 36 Mako oopo i ngo senu ol ma or alavusnga o ela ol aning mako o an ol.
\v 37 Them alavusnga ako them voth e imot aken, emem titaling i velpol ma i pavurvur e or 276.
\v 38 Ma or alavusnga ako o an ma osa pup ol lamako o asespot ol wit monnga alavusnga a thev stha la mo aro imot i vthopot.
\v 39 Ma nang i avsua mesi, ma ine imot thealngare o thopol thev wo peti aveto olemi mire nge avele. Aveto o thepol tetal thev a songlel ako wonwonpo nge. Ma olemi ako ve, tova eve i pavurvur aro o mono nge la mo o otuno nge.
\v 40 Mako o sorotetpot imot krimalngare mo o ngou ol a thev lemi la, ma o kekrispot we areko o kintuno sauthonga or aini ako o patho vengveng imot lamako o paesa ine sel roro mo thue i el i mo i thuo imot a wonwonpo la.
\v 41 Aveto ine imot i thoa nge wonwonpo ako i voth a thev stha ma imot ongepo i opengalo nge. Ma i pavurvur aro i tho ol avele. Ma thev i velu vela imot kime anga makola i patea nge methepong.
\v 42 Ma ine punongare olemi ako ve aro o so rin tokokoere ako nomenga ako o voth a mang a midenga, eneke aro vene mo o keo a wopo la mo ini ole loong selele la.
\v 43 Aveto ine punonga a mukalinga ilemi ako ve o mothong tova o so rin a Pol mako i ria punongare o mothong tova o oma vothing aken. Mako i ria tokokoe areko olemi mire nge keong ve aro o opthopot tel a imot nge mo o keo la mo o pelo a wonwon po.
\c 28
\v 1 Ma them otuno i vus ma them voth sivenga a wonwonpo mako them nina ol nge mtho aken iion, mako o ria ol them ve iion a Malta.
\v 2 Ma tokokoe areko o voth a mtho aken o oma vothung sivenga nge them. Na vit mol ma pen elonga i merir mako o papola won sesenga ma o nongpoo them.
\v 3 Ma Pol i pain tomoal wonre ma i paina i a won sesenga nge. Na puro ako iwo ei i nes toko ma i rin, kene i voth a won areken lemi, ma i rov a won sesenga velnga mako i lopot ma i atet a Pol imeni ma i monlol ol nge.
\v 4 Ma toko na seng ako ru nge rem aken o thepol ako puro aken i atet a Pol imeni ma i monlol. Ma o ri ve, “Thepol, i nunganga ako toko ake ini toko ako i so rin tokokoere eneke i rin avele a thev stha aveto ler god ako i olal tokokoere ole vothung kerenga ilemi ve aro i mimi avele.”
\v 5 Aveto Pol i titpot puro aken ma i mata a won sesenga nge. Na ur e avele i pakerenga a Pol ile mimiong.
\v 6 Mako toko na seng o thopol rum ol ako ve aro Pol ini peti i wimpot eve aro i matu mo i rintetpot, aveto o theal rang ma ur e avele i velpol mako o eksing olemi na o ri ve, “Ake ini god e.”
\v 7 Na ulue epee aken ru nge rem aken ini mukalinga nge mtho aken iion a Publius ile, ma i nongpoo them a ile vel la ma them voth tomo nge i na i theal senu them ma i pavurvur nge nang or me.
\v 8 Ma Publius itema ini multhang na ini peti i vel na i pipi. Ma Pol i es a i nge la ma i thepol i ma i nong na i paina imeni a i nge ma i pamimia i.
\v 9 Ma i oma venen aken ma ni multhanginga areken ru o voth nge mtho aken ma o es mun a Pol nge, ma i pamimi or mako o sivenga werer.
\v 10 Ma o oma vothung sivenga nge them ma toth ol ako aro them mon ol ma o sungu ur areko them oror nge ma o paina i a imot nge.
\v 11 Ma them voth a mtho a Malta nge ngov or me. Lamako them roa nge imot ako ini Aleksandria angare ole. Na imot aken i voth a Malta i pavurvur nge thevuvu po ile vusong. Na imot aken iion a ‘god Sus itun or aini.’
\v 12 Ma them mon ma them velpol a rem pomnga ako iion a Sirakius. Ma them voth nge nang or me.
\v 13 Ma them monpot a Sirakius ma them velpol a rem pomnga ako iion a Regium. Na nge erangunga thue sivenga i velpol ma i thutet them ma nang or aini i vus mako them velpol a rem pomnga ako iion a Puteoli.
\v 14 Na nge wop aken them thepol toko lemioongare pelie ma o nongpoo them mo aro them voth tomo nge or i pavurvur nge nang or limai. Lamako them losa ma them es a Rom. Na lemem esong a Rom i vene re aken.
\v 15 Ma toko lemioongare ako a Rom o nongpol ako ve them velpol. Ma o losa ma o es mo aro o thepolo them a sovengalo. Ma pelie o mulal nge pathunonga ako o ololpel ole ur elonga nge ako ini a Apius ile. Na pelie o mulal nge pen ako vel or me o voth nge ako ini tokokoere ole ngoaloinga. Ma Pol i thopol or ma i ri sivengaing a God nge mako ilemi engeng.
\v 16 Mako them velpol a Rom ma osa wom nge a Pol ve aro ienga aro i voth e vel omole e. Na punonga omole aro i theal tetal i.
\v 17 Na Pol i voth e nang or me a Rom ma i leng veliloalo Judare ol mukalingare, ma o veliloalo pel ma i ria or ve, “Titeikre, na tho oma ur e avele nge ler angare tomo nge ar pompomere ole vothung, aveto Judare o rere tho a Jerusalem ma o sungu tho a Romre omeni.
\v 18 Ma o oma ninong pulua a tho nge ma o sis ve aro o modoppot tho, eneke o thopol ako tho oma vothung kerenga e avele ako aro o so rin tho nge.
\v 19 Aveto Judare o wathalal riong aken, mako lek sovengalo ol e avele, mako tho ri werer mun ve aro ar pomnga Sisar i nongpol lek riong. Aveto lek riong e avele ako lemik otun ler angare nge.
\v 20 Na mirenga ako tho leng thomu me eneke tho sis ve aro tho thopol thomu na tho ri tomo nge thomu. Na tho voth a mang a midenga eneke lek lemioong i engeng nge ur ako it Israelre o men tetal nge.”
\v 21 Ma o olal ile riong ve, “Toko e avele ako a Juda i wat malueng a them nge me. Na toko e avele mun ako o voth tel a Juda ma o ria them nge ur kerenga e ako wong oma i, kene avele.
\v 22 Aveto lemimem ako ve aro them nintet lomum, eneke a pen elonga tokokoere o ri riong kerenga nge toko avlung aton ako ong voth nge.
\v 23 Mako o rongu mos mun nang e ako aro o velilo pel nge, ma nge nang aken or pulua o es a vel ako Pol i voth nge. Ma i patea rulpo na i pavurvur nge pemliknga ma i ritet or nge a God ile menong e nepes, na i ri nge a Moses ile patorong na nge riong ako God ile riong elnga nomenga angare o wat i ma ilemi ako aro i ri ololo or ve Jisas ini toko ako God i ateal i.
\v 24 Mako Pol i pavurvur i ri ololo tokokoe pelie mako olemio nge ile riong aken, aveto pelie ako olemio nge ile riong avele.
\v 25 Ma o wathalal pel nge riong aken ma o plosa ma o es, ave a mukaling tel Pol i patopalal ile riong ve, “Oni Riringa i ri riong nunganga a titevierre nge, ako a Aisaia ako ini a God ile riong elnga nomenganga iwo.
\v 26 Ma i ria ve, ‘Es mo ri tokokoe areken ve, “Aro thomu o nongpol na o nongpol aveto i pavurvur aro lomum mire nge avele, na aro thomu o kath na o kath aveto aro thomu o thopol i avele.”
\v 27 Eneke tokokoe areken olemi engeng nge ole vothung na o mon sopal otelnga na otheki molok, Na aro ve o oma vene aken avele aro o the na aro o nongpol maken aro olemi mire nge mo aro o eksing olemi a tho nge mo tho pamimi or.”’ Ma God i ri venen aken.
\v 28 Ma Pol i pavus ile riong ve, “Na tho sis ve aro lomumu mire nge ve God ile riong ako i el werer tokokoere ako i sungu i a toko rerelire nge lale, naro o nongal nge.”
\v 29 Ma Pol ile riong i vus ma Judare o losa ma o es ma ole volpeling i aolonga na o pun ol pel e riong a osivenga nge.
\v 30 Na nge tovupo or aini Pol i ngoalo a vel ako na i ol i a tokoninga nge la. Na i nongpoo tokokoe areko o es a i nge mo o thopol i.
