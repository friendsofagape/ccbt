\id LUK - Kinnauri BiBle
\ide UTF-8
\rem Copyright Information: Creative Commons Attribution-ShareAlike 4 0 License
\h लुका
\toc1 लुका रो सुसमाचार
\toc2 लुका
\mt1 Luke
\mt1 लुका
\c 1
\p \v 1 मुलुकोहे होसे बातेह रोह जोह ताबोरी माझ केह बितदिस,आगुई लिखाबेले हाथ लओदोस|
\v 2 जेहो किह होतेनोरिहे जोह पेह्लेकाहे ह्यो बातेह लेह शादेवारे आह वचना सेवक थेह |
\v 3 हेथाई ताएये,ओह श्रीमान थियुफिलुस,मुला बीह ह्यो ठीक पोता लागो किह होसे सेब बाते रोह पुरो हाल शुरू काहे ठीक -ठीक छानबीन कोरिदे,होतेथ लेह ताउलेह कामा बारे केह लिखू |
\v 4 तेका तू ह्यो जानेह किह होसे बातेह जेथाइ ताएये पोडाही किहदिस,केनीह मोज्बुट्स |
\v 5 यहूदिया रोह राजा हेरोदेस हा दिउस अबियाह रोह टोली केह जकरयाह नाहो सी ऐक पुजारी थेहो,तिउरी दयानी हरुना वंशाही थीह जासा नाहो इलिबिशाह थेहो |
\v 6 होतेन दुइहे परमेश्वराही नजर केह धर्मी थेह,आह प्रभू रिह सेब आज्ञयाहो सी विदियो केह बिना किछे दओशेह हाडदे थेह |
\v 7 होतेनाहे कुनेह बीह छोटू नेथेह,क्योकि इलिबिशा बाँझ थीह,आह होतेन दुई बुढे थेह |
\v 8 जेतरा होसो आपरो मण्डली रोह जगह केह परमेश्वरा आंग्माहे पुजारी रोह काम खोटदो थेहो|
\v 9 तेहपुजारी रोह कसटोमेह तिउरो नाहो हाई चिठ्ठी गारी किह प्रभु रोह भवन केह नाशीदे धुप जलाहे|
\v 10 धुप जालदी बेरा मानुषो रिह मण्डली बहे प्रार्थना कोरेन थीह |
\v 11 होतेतराहेप्रभु रोह एक स्वर्गदूत धुपाही वेदी रोह पोरु बिले खोरो फिरोदो नजर आहो |
\v 12 जकरयाह शाइदे थोथोराहो आह होसो क्ताही डोरोदो थेहो |
\v 13 पर स्वर्गदूत होतिउलेह बोलोह,''ओह जकरयाह,मोडोरेह,क्योकि तेरी प्राथना शुनिदिस;आह तेरी दयानी इलीशिबा काह ताउलेह एक छोटू जोरमेस,आह तु होतिउरोह नाहो युहन्ना छारे |
\v 14 ताउलेह आन्नद सी ख़ुशी फिरेसह :आह बादे मानुष होतिउरोह जोरमिदे खुश फिरसा|
\v 15 क्योकि होसो प्रभु रोह नजर केह माहन हुहेस; आह अंगूरी सी सुर कादूहे नुजुटा;आह आपरी आमा रोह पेट्काहे पवित्र आत्मा काह बोरुहोदो हुहेस|
\v 16 आह इस्त्रएलियो माझ काह मुलुकोह लेह होतीना परमेश्वराह तरफ फिराहेस |
\v 17 होसो एलिय्याह रिह आत्मा आह शक्तीहे कोरीह तिउरोह आंग्माहे - आंग्माहे हडेस कि बाह होरी रोह मोन छोटू - छोटू बीलेह फिरेस;आह आज्ञा नामान्यदे वारे लेह धर्मी होरी रोह सोमोझ केह आनेह;आह प्रभु रिह ताएये एक जानकार मानुष लेह तयार कोरेह |
\v 18 जकरयाह हे स्वर्गदूत काह पूछो,''ह्यो हाउ केहो जाहनू? क्योकि हाउ ताह बूढो सुह;आह मेरी दयानी बीह बूडीस ''|
\v 19 स्वर्गदूत हे होतिउले जवाब दिनो,''हाउ जिब्राइल सुह,जोह परमेश्वरा आन्ग्माहे खोरो थकदोसु;आह ताउसी बताइबे आह ताउलेह ह्यो समाचार शुनाबे भेजदोसु|
\v 20 शाह,जेतरा सेकार ह्यो बातेह पूरी नीफिरा,होसो दिउस सेकार तू चुटूक थाकसे,आह बोलीह बीह नोसोकेह,हेथाई ताएहे किह ताइहे मेरी बातेह रोह जोह आपरो वक्त केह पूरी फिरेस,विश्वास नाही किह''|
\v 21 मानुष जकरयाह रोह काम शाहदा थाके आह हेरान फिरदे लागे किह होतिउलेह भवन केह हेबरो टाइम किहु लागो|
\v 22 जेतरा होसो बाहे आहो,तेह तेनोर लेह बताही नाही सोखोह:हेथकाहे तेनोर लेह पोताह लागो किह होतीउहे भवन केह क्यन देखोदोस,आह होसो तीउसी इशारा केह बताईयेन थाकोदोस,आह लटोरीगान थाकोदोस |
\v 23 जेतरा होतीउरोह डीउटी रोह दिउस खोतम फिरो,तेह होसो आपरो घोरे नाठो|
\v 24 ह्यो दिउस काह पीछु तीउरी दयान इलिशिबा पेटकेह सी फिरी;आह पांच महीना सेकार आपु लेह हेहो बोलदा चोरेन थाकी,|
\v 25 ''मानुषो माझ मूला शर्मिंदा काह बोचाबेलेह,प्रभु हे ह्यो दिउस मूल कृपा कोरिदे मूला हेहो कियोदोस|
\v 26 छोह महीना केह परमेश्वराइ तरफ काह जिब्राइल स्वर्गदूत;गलील हा नासरत देश केह;|
\v 27 इक छोह्टी काछे भेजह्दोह जह्साही बोरनी युसूफ नाहो हा दाउद हा द्वारा एक मोरद सी लाइदी थीह:होसो छोहटी रोह नाहो मरियम थेहो |
\v 28 स्वर्गदूत हे होतीउकाछे हाइते आछिदे बोलोह,''ख़ुशी सी बढाही*तेरी फिरे,जासगाश भोगाना अनुग्रह फिरोदोस|प्रभु ताऊसी सह|''
\v 29 होसो ह्यो वचन काह डोहरी;आह सुनचिह्दी लागी किह ह्यो हेनी - केनी बातेसह |
\v 30 स्वर्गदूत हे तिउलेह बोलाह ,”ओह मरियम ,नोडोहरेह ,क्योकि पेरमेश्वरह अनुग्रहं ताउगाश फ़िरोदोराह |
\v 31 शाह , तू पटकेसी फिरसेह,आह तेरो एक छोटू जोरमेस;तू होतीउरोह नाहो यीशु छारे|
\v 32 होसो बोडोह फिरेस आह सेबका बोह्ड़ो परमेश्वरा छोटू कह्लायाहेस;आह प्रभु परमेश्वर होतीउरोह बाह दाउद हा जागाह तिउलेह दिहेस|
\v 33 आह होसो यकुबा घोरे सोदाहे राज्य कोरेस;आह तिउरोह राज्य कादुहे ख़त्म निफिरा|
\v 34 मरियम हे स्वर्गदूत लेह बोलोह,''हेहो केहो फिरेस|हाउ ताह मोरदलेह जानदिहे नाही''|
\v 35 स्वर्गदूत हे होतेस लेह जवाब दिनो,''पवित्र आत्मा ताऊ केह उतरेस,आह बोह्ड़ो परमेश्वराइ शक्ति ताऊ केह आछेस;हेथाई ताइहे होसो पवित्र जोह जोरमेस,परमेश्वरा छोटू कह्लायाहेस|
\v 36 आह शाह,तेरे पेरेह रीह इलीशिबा रोह बीह सयानी बेरा छोटू फिरबेस,ह्यो होतेसा,जासा छोटू निफिरदो थेहो छोह महीना कह लागीदिस|
\v 37 क्योकि जोह वचन परमेश्वराइ तरफ काह आछ्दो होसो बिना शक्ति रोह नाछ्दो''|
\v 38 मरियम हे बोलोह,''शाह,हाउ प्रभु रीह सेवक सुह,मुला तेरो वचना तरफ हे फिरे|''टेका स्वर्गदूत होतेस काछे काह ठुरो |
\v 39 होसो दिउस के मरियम उजुइदे सिरिक जेहीपहाड़ी देशकेह यहूदा रोह एक गराहो केह नाठी,|
\v 40 आह जकरयाह रोह घोरे नाशीदे इलीशिबा लेह नमस्ते किहो |
\v 41 जेह्वेह इलीशिबा हे मरियमा नमस्ते शुनोह,तेवेह छोटू तेसा पेटकेह उछ्लुहो,आह इलीशिबा पवित्र आत्मा काह बोरुही |
\v 42 आह होतेसेह जोरिहे कोरी तोखांदा बोलोह,तू दयानी माझ काह धन्य सेह,आह तेरो पेटा फोल धन्य सह |
\v 43 ह्यो अनुग्रह मूला किहे काह फिरो किह मेरो परमेश्वराइ अम्मा मुकाछे आही? |
\v 44 शाह,जेवेह तेरो नमस्ते रोह आवाज़ मेरो कानेह शुनोह,तेह्वे छोटू मेरो पेटकेह ख़ुशी हे कोरी उछलुहो|
\v 45 धन्यस होसो जुनिहे विश्वास किहो किह जोह बातेह प्रभु रीह तरफ काह होतेसलेह बोलीह,होसे पूरी फिरेस|''
\v 46 तेका मरियम हे बोलोह,''मेरी जाहन प्रभु रीह बडाही कोरदोस|
\v 47 आह मेरी आत्मा मेरो उदार कोरदोस परमेश्वर काह खुश फिरी,|
\v 48 क्योकि होतिउहे आपरी सेवकाही गीरीबो केह नजर लाहोदोस;हेथाई ताइहे शाह,एबीह कहे सेब जमाना रेह मानुष मुला धन्य बोलसाह, |
\v 49 क्योकि होसो शक्तिशाली हे मेरी ताइहे बोह्डे-बोह्डे काम किहोदोस|होतिउरो नाहो पवित्र सह|
\v 50 आह होतिउरी दया तेनोरी गशस,जोह तीउका डोरदे साह,पीढ़ी काह पीढ़ी सेकार बोनीह थाकदी|
\v 51 होतीउहे आपरी शक्ति देखाहो,आह जून आपु लेह बोह्डे सोमझदे थेह,तेनोरी लेह ओरु -पोरू किहो|
\v 52 होतिउहे ताकत वारे लेह तेनाह जागाह काह गिरायाहो;आह गीरिबो लेह ताकतवर फिराहो|
\v 53 होतिउहे भुखेह लेह बोहली चीजों हे कोरी भोहरो,आह सेटों लेह खाली हाथ गारो|
\v 54 होतिउहे आपरो सेवक इस्त्रएल लेह स्मभाल्याहो किह आपरो होसो दया लेह याद छारे,|
\v 55 जोह अब्राहम सी तिउरेह खानदान केह सोदाहे थाकेस,जेहो होतिउहे ताबाहे बाह-तेते लेह बोलोह थेहो |''
\v 56 मरियम लगभग पांच महीना होतेसी थाकिदे आपरो घोरे वापस नाठी |
\v 57 तेका इलीशिबा रोह सारिना दिउस पुरो फिरो,आह होतेसा छोटू फिरो |
\v 58 होतेसाहे पड़ोसी सीह पेरेह होरी ह्यो शुनिदे किह प्रभु हे होतेस लेह बोह्डी दया किदिस,होतेसी सेबिहे ख़ुशी मनायाहो,|
\v 59 आह हेहो फिरो किह आठ दिउस काह होसो छोटू रोह खतना कोरबेलेह आहे आह होतीउरोह नाहो तिउरो बाह रोह नाहो लेह शाइदे जकरयाह छारदे लागे |
\v 60 हेथलेह तीउरी अम्मा हे जवाब दिनो,''नुहा;पर हिउरो नाहो युहन्ना छारो''|
\v 61 होतेनोरिहे तेसलेह बोलोह,''तेरे पेरेह माझ कासी रोह हेहो नाहो नाही''
\v 62 तेका होतेनोरिहे तिउरो बाह काह इशारा किदे पूछो किह तू हिउ रोह नाहो क्यह छारबे चाह्दो सेह?
\v 63 तीउहे लिखबेलेह स्लेट आराइदे लिखो,''हिउ रोह नाहो युहन्ना सह ,''आह सेबिहे हेरान फिरे
\v 64 तेका तिउरोह मुह सी जीभ होतेराहे खुलुही;आह होसो बोलबे सी परमेश्वरा धन्यवाद कोरदो लागो
\v 65 तिउरे ओरमाहे-पोरमाहे बेशेदे मानुषो लेह डोहर लागो;आह होसे सेब बातेह रोह बारे केह चर्चा यहूदिया रोह सेब पहाड़ी देशकेह फेलुहो,
\v 66 आह सेब शुनदे वारेह आपरे-आपरे मोनकेह सुन्चुइदे बोलेह,''ह्यो छोटू केनो हुहेस?''क्योकि प्रभु रोह हाथ तिउगाश थेहो
\v 67 होतीउरोह बाह जकरयाह पवित्र आत्मा काह बोरुहो,आह भविष्यवाणी कोरदो लागो:
\v 68 ''प्रभु इस्त्रएल हा परमेश्वर धन्यस,क्योकि होतिउहे आपरे मानुषो लेह धयान कोरदोस आह तेनोर लेह आजाद कियोदोस,
\v 69 आह आपरो सेवक दाउदा घोरे केह तबोरी लेह एक उदार हा रास्ता गारो,
\v 70 (जेहो तीउहे आपरी सोच्ची भविष्यवाणी हे कोरी जोह धोरती रोह बोननेह काह पहलेह काहे आइदीस,बोलो थेहो,)
\v 71 मतलब ताबाहे दुश्मनों काह,आह ताबोरी सेबिलेह नोखोदे रोह हाथ काह तबाह उदार किहोदोस,
\v 72 किः ताबाहे तेते-बाह गाश दया कोरिदे आपरी सोच्ची कोसम लेह याद छारे,
\v 73 आह होसो कोसम जोह तीउहे तबाह बाह अब्राहम काह खाही थीह,
\v 74 किह होसो ताबोरी लेह हेहो दिहेस किहताबोरी आपरे दुश्मनों काह बोचीदे,
\v 75 तिउरोह आन्ग्माहे पवित्र सी धर्मी बोनिदे जिन्दगी बोरी नोड़ोरिदे तीउरी सेवा कोरेन थाके
\v 76 आह तू आह छोटू,सेबकाह बोह्ड़ो परमेश्वरा जन्दो (भविष्यद्वक्ता) बोलसाह,क्योकि तू प्रभु रोह बाहत तयार कोरबेलेह तिउरोह आन्गमाहे-आन्ग्माहे हाडसेह,
\v 77 किह होतिउरेह मानुषो लेह उदार हा ज्ञान देह,जोह तेनाही पापो रीह माफी काह पोरोदोस
\v 78 हेहो तबाह परमेश्वराही बोह्डी दया हे फिरेस;जहसाह वजय हे गाश काह तबोरिलेह दोथिहे दिउस लागेस,
\v 79 किह आयाहरो सी मोरदेह मानुषो लेह प्याशो फिराहे,आह ताबोरी रेह रोहडे लेह बोह्लो बातकेह सीदा हडाहे''
\v 80 आह होसो छोटू बोरज्दो सी आत्मा केह शक्तिशाली फिरेन नाठो;आह इस्त्रएल केह पोताह चोलना दिउस सेकार हे जंगाल कह थाको
\c 2
\p \v 1 होसो दिउस केह ओगुस्तुस केसर हाई तोरफ काह आज्ञा निक्लीह किद सेब धरती रेह मानुषो रोह नाहो लिखबेलेह 
\v 2 हेथा पहलीबार नाहो लिखना होसो दिउस फिरो,जेतरा किवरिनियुस सीरिया रोह राजा थेहो |
\v 3 सेब मानुष नाहो लिखबेलेह आपरो-आपरो घोरे नाठे|
\v 4 यूसुफ बीह हेथाई ताइहे किह होसो दाउदा घोरा खानदाना थेहो,गलील हा नासरत देशा यहूदी माझ दाउदा देशकेह बेतलहम बिले ठुरो,|
\v 5 किह आपरी मंगेतर मरियम सी जोह पेटकेहसी थीह नाहो लिखाबेलेह |
\v 6 होतेसा सारिना दिउस पुरो फिरो,|
\v 7 आह होतेसेह छोटू लेह जोरमोह आह तिउलेह गाछे केह मेशराइदे खोहर गाश छारो;क्योकि होतेनलेह बोह्लो जागाह नाही पोरों|
\v 8 आह होसो देशकेह केती फवालो थेह,जोह राची गरोंड केह थाकिदे आपरी टोली रीह चोकिदारी कोरदे थेह |
\v 9 आह प्रभु रोह एक दूत होतेनोरी काछे आछिदे खोरो फिरो,आह प्रभु रोह लाइट चारे बिले चोमको,आह तेनोरी कताही डोरे |
\v 10 तेह स्वर्गदूत हे होतेनोरी लेह बोलोह,''मोडोरोहे;क्योकि शाह,हाउ तुबोरिलेह बानतरुहाइ बोहली खुशखबरी शुनाबे सुह जोह सेब मानुषो लेह हुहेस,|
\v 11 किह आज दाउदा देशकेह तुबोरिलेह ताइहे एक उद्रार कोरदो जोरमोदोस,आह ह्यो हे प्रभु यीशु मसीह सह|
\v 12 आह हेथा बारे केह तुबोरिलेह पोतास किह तुबोरी एक छोटू लेह गाछे माझ मेशरायादो आह खोर गाश छारोदो पासोह|''|
\v 13 तेका एक-एक होसे स्वर्गदूत सी स्वर्गदूतो रीह मंडली परमेश्वराही स्तुति कोरदा आह हेहो बोलदा नजर आहे,|
\v 14 ''स्वर्ग'' केह परमेश्वराइ महिमा आह धरती केह होसे मानुषो माझ जास काह होसो खुशस,शांति हे थाके''|
\v 15 जेतरा स्वर्गदूत होतेनोरी काछे काह स्वर्ग वापिस ठुरे,तेह फवालो आपु माझी बोलुहे,''आछो,ताबोरी बेतलहम नाशिदे ह्यो बातेह जोह-जोह फिरीदिस,आह जोह प्रभु हे ताबोरिलेह बोलोदोस,शाउहे|''
\v 16 आह होतेनोरिहे होतेतराहे नशिदे मरियम सी यूसुफ लेह,खुरेकेह होसो छोटू लेह छारोदो देखो |
\v 17 हेहो शाइदे होतेनोरिहे होसो बातेह जोह ह्यो छोटू रोह बारे केह बोलो थेहो,शाहो,|
\v 18 आह सेब शुनदे वारे हे होसे बातेह काह जोह फवालो हे तेनोरलेह बोलोह थेहो हेरान फिरे |
\v 19 पर मरियम ह्यो सेब बातेह आपरो मोनकेह छारिदे सुनचिहेन थाकी |
\v 20 आह फवालो हे जेहो होतेनोरिलेह बोलोह थेहो,हेतेवहे सेब शुनिदे आह शाइदे परमेश्वराही महिमा सी स्तुति कोरदा वापिस ठुरे|
\v 21 जेतरा आठ दिउस पुरो फिरो आह तिउरो खतना रोह वक्त आहो,तेह तिउरो नाहो यीशु छारो जोह स्वर्गदूत हे होतेसा पेटकेह आछ्ने काह पेह्लेह बोलोह थेहो|
\v 22 जेतरा मूसा रोह रिवाजाही गान होतेना चोखे फिरना दिउस पुरो फिरो,तह होतेनोरीहे हे तिउलेह यरूशलेम केह नीहो किह प्रभु रोह आन्गमाहे आने,|
\v 23 (जेहो किह प्रभु रोह व्यवस्था केह लिखोदोस:''सेब माझ काह एक सेबका पेह्लेह जोरमोदो प्रभु लेह पवित्र हुहेस''|)
\v 24 आह प्रभु रोह व्यवस्था रोह वचन शाइदे:''पंडुको रोह एक जोड़ी,या कबूतरा हे दुई छोटू ''बली चढायाहे |
\v 25 यरूशलेम केह शमोन नावाह एक मानुष थेहो,आह होसो मानुष धर्मी सी भक्तिवारो थेहो;आह इस्त्राइल हाइ शान्ति लेह काम खोटेन थेहो,आह पवित्र आत्मा तिउसी थीह|
\v 26 आह पवित्र आत्मा हे तिउलेह दर्शन दियो थेहो किह जेतरा सेकार होसो प्रभु रोह मसीहा लेह नेदेखा,तेत सेकार नोमोरा |
\v 27 तिउलेह आत्मा हे सिखाइदेह भवन केह आहो;आह जेतरा अम्मा सी बाहहोसो छोटू यीशु लेह हाइतेह गिनूइदेह आहे,किह तिउलेह व्यवस्था रोह रिवाज जेहो कोरे,|
\v 28 तेह होतेसे तिउलेह मोठले केह छारो आह परमेश्वरा धन्यवाद किदे बोलोह:|
\v 29 ''ओह स्वामी,एबेह तू आपरो सेवक लेह आपरो वचन हे कोरी शान्ति हे वापिस भेजदो सेह,|
\v 30 क्योकि मेरी आखिहे तेरो उद्रार लेह देखोदोस,|
\v 31 जासा ताइहे सेब देशे रेहमनुषो रोह आन्ग्माहे तयार कियोदोस,
\v 32 किह होसो ओरिक जाताहे मनुषो लेह चोमक दिबेलेह दिउस,आह तेरे आपरे मानुष इस्त्रएल हाई महिमा फिरे''
\v 33 तिउरी अम्मा सी बाह ह्यो बातेकाह जोह तिउरो बारे केह बोलदे थेह,हेरान फिरदे थेह|
\v 34 तेका शमोन हे तिउलेह आशीष दिनीदे तिउरी अम्मा मरियम लेह बोलोह,''शाह,ह्यो ताह इस्त्राइल केह मुलुको लेह लोटने काह,आह उजीबेलेह,आह हेनो निशान फिरबेलेह चुनोदोस,जेथा खिलाफ बताईसा|
\v 35 वरन तेरी जाहन बीह मियान काह वार-पार फिरेस-हेथका मुलुक मानुषो रोह मोनेह रोह बातेह पोता चोह्लेस|''|
\v 36 अशेर हा खानदान माझ काह हनाह नाहो हाइ फनुएल रीह छोटी एक भविष्यवाणी कोरदी थीह|होसो कताही बूढी थीहआह शादी काह पीछू सात साल आपरो मोरद सी थाकिदी थीह|
\v 37 होसो चुरासी साल काहे विधवा थीह:आह भवन लेह नोशोठादी थीह,पर ब्रत सी प्रार्थना कोरदा राच-दिउस सेवा कोरदी थीह|
\v 38 आह होसो होतेतराहे होतेत आछिदे प्रभु रोह धन्यवाद कोरदी लागी,आह होतेनोरी लेह,जोह यरूशलेम हा आजाद फिरना इन्तजार कोरदे थेह,होसो छोटू रोह बारे केह बताइदे लागे|
\v 39 जेतरा होतेनोरी प्रभु रिह व्यवस्था हे कोरी सेब कुछ पुरो कोरदे तेह गलील केह आपरो गराहों नासरत लेह फिरी नाशदे|
\v 40 आह छोटू बोरज्दो,सी शक्तिशाली,आह ज्ञान वारो फिरेन नाठो;आह परमेश्वरा अनुग्रह तिउ गाश थेहो|
\v 41 तिउरेह अम्मा-बाह हर साल फुल्याच रोह तिवार केह यरूशलेम नशदे थेह|
\v 42 जेतरा यीशु बारह साल हा फिरो,तेह होतेनोरी फुल्याच रोह तिवार केह यरूशलेम नाठे|
\v 43 जेतरा तेनोरी होसो दिउस लेह पुरो किदे वापिस आछ्बेलेह थेह,तेह छोटू यीशु यरूशलेम केह हे थाको;आह तिउरी अम्मा सी बाह नाजानदे थेह|
\v 44 होतेनदुई हयो सोमझीदे किह होसो ओरीक मानुषोसी हुहेस ,एक दिउस पुरो बितोह:आह तीउलेह आपरे पेरे सी जान पेहचान (रोहादे ) वारे काछे लोरीदे लागे |
\v 45 पर जेतरा नाही पोहरो,तेह लोरिदा-लोरिदा फिरी यरूशलेम केह वापिस ठुरे |
\v 46 आह त्रोन दिउस का पिछु तेनदुई हे तिउलेह भवनत केह प्रचारकों माझ बैठोदो देखो ,होतेनाई बातेह शुनदा आह होतेनराह सवाल पुछदा देखो |
\v 47 जेती वीह तीउरी शुनेन थेह,होतेनोरी सैविहे तिउरी सोमझदारी सी तिउरोह जवाब दिना देखिदे हेरान थेह|
\v 48 तेका होतेनोरी तिउलेह शाइदे हेरान फिरे आह तिउरी अम्मा हे तिउलेह बोलोह,''ओह छोटूहा,ताइहे आमबी सी किहु हेहो व्यवहार किहो?शाह,तेरो बाह सी हाउ नोबोलदा ताउलेह लोरिहेन थेह?''|
\v 49 तिउहे होतेन दुई लेह बोलोह,''तुमबी मुला किहु लोरिहेन थेह?क्यह नाजान्दे थेह किह मूला आपरो बाह रोह घोरे थाकना जरुरीस?''|
\v 50 पर जोह बातेह तिउहे होतेन दुई लेह बोलीह,होतेन दुई होसो बातेह नाही सोमझे|
\v 51 तेका होसो होतेन दुई सी नाठो,आह नासरत केह आहो,आह होतेना हेंडल केह थाको;आह तिउरी अम्मा हे ह्यो सेब बातेह आपरो मोनकेह छारी|
\v 52 आह यीशु बुदी सी डील-डोल केह,आह परमेश्वर सी मानुषा अनुग्रह केह बोरजदा नाठो |
\c 3
\p \v 1 तिबिरियुस केसरा देश रोह पन्दरा बोराश कह जेतरा पुन्तियुस पिलातुस यहूदिया रोह राजा थेहो,आह गलील केह हेरोदेस,इतुरेया सी त्रखोनितिस भाई फिलिप्पुस,आह अबिलेने लिसानियास,चार बिले रोह राजा थेहो,|
\v 2 आह जेतरा हना सी केफा बोह्डे पुजयारी थेह,होसो वक्त परमेश्वरा वचन जांगाल केह जकरयाह रोह छोटू यहुन्ना काछे पोछो|
\v 3 होसो यरदन हा ओरु-पोरु सेब देशकेह नाशिदे पापो रीह माफी लेह मोन बोदलायाना बपतिस्मा रोह प्रचार कोरदो लागो|
\v 4 जेहो यशायाह भविष्यवाणी कोरदो वारा रोह बोलोदो वचना कताब केह लिखोदोस:''जांगाल केह एक टोखादे वारा आवाज आछेनस किह,'प्रभु रोह बाहत तयार करोह,तिउरो सोलोक सीधा बनयाहो |
\v 5 सेब ठाई खाली जगाह लेह बोरिदे दिहेस,सेब ठाई डोह्क सी दारे लेह निश्टो किदे दिहेस;आह जोह एकशोस सीधा,आह जोह उश्टो निश्टोस होसो चार कोना रोह बाहत बोनेस|
\v 6 आह सेब मानुषो परमेश्वरा उदवार लेह शाह्सा'''|
\v 7 जोह रश काह रश तिउका बपतिस्मा माँगबेलेह ठुरदा आछदी थीह,होतेनोरी लेह होसो बोलदो थेहो,''ओह साँपाहे छोटू हो,तुबोरी लेह कुनिहे बोलोह किह आछदो वारो रोष काह भागोह|
\v 8 हेथाही ताइहे:मोन बोदलायाना जेती फोल आनो,आह आपरो-आपरो मोनकेह हेहो नुसुनचिहो किह आबाह बाह अब्रह्मस;क्योकि हाउ तुबोरी लेह बोलदोसु किह परमेश्वर हयो जानीह काह अब्राहम लेह छोहटू पैदा कोरीह सोकेस |
\v 9 एबेह कुराह्टी बोटा जहड केह टीकीदीस,हेथाही ताइहे जोह जोह बोट ओबोल फोह्ल नाहनदो,होतेलेह काटदे आह आगिके डोह्दे थाकदे |
\v 10 तेका मानुषो हे तीउका पूछो,”तेह अम्बोरी क्यह कोरीह ?”
\v 11 तिउहे होतेनोरी लेह जवाब दिनो,''जासके दुई कमीजस,होसो तिउसी जासकेह नाही बाँट आह जासकेह खाहुस,होसो बीह हेवेह खोट |''
\v 12 ब्याज माँगदे वारे बीह बपतिस्मा माँगबे आहे,आह तिउका पूछो,''ओह गुरु जी अम्बोरी क्यह खोतिह?''|
\v 13 तिउहे होतेनोरिलेह बोलोह,जोह तुबोरी लेह छारोदो हुहेस,होतेथ काह बोह्दी नामागोहे''|
\v 14 चोकिदारो हे बीह तिउका हेहो पूछो,''अम्बोरी क्यह खोतेह?''तिउहे होतेनोरलेह बोलोह,''कासी गाश घमण्ड नोकरोहे आह ना उछाल दोष लावेहे,आह आपरो तोंखा केह सन्तुष्ट थाकोहे''|
\v 15 जेतरा मानुषो विसवाश छारी थाके थेह,आह सेब आपरो-आपरो मोनकेह युहन्ना रोह बारे केह सुनचिहेन थेह किह क्यह ह्यो हे ताह मसीहा नुहा|
\v 16 तेह युहन्ना हे होतेनोरी सेबिलेह बोलोह,''हाउ ताह तुबलेह पानी रोह बपतिस्मा दिदोह्सू,पर होसो आछ्बेलेहस जोह मुका शक्तिशाली सह;हाउ ताह ह्यो लायक बीह नाही किह तिउरो आलाह रोह तोस्मा खोलाही सोकू;होसो तुमबलेह पवित्र आत्मा सी आग काह बपतिस्मा दिहेस |
\v 17 तिउरोह सूप,तिउरोह हाथ केहस;आह होसो आपरो नाज छारना उरची ऐसा साफ कोरेस;आह गेहू लेह आपरो खता केह कोठा कोरेस, पर भुस लेह होसो आग केह जोह निहिशा जलाहेस''|
\v 18 हेथाइ ताइहे:होसो मुलुकेह ज्ञान हाइ बातेह बोली-बोली मानुषो लेह समाचार सुनादा थाको|
\v 19 पर जेतरा तिउहे चार देश बिला राजा हेरोदेस लेह तिउरोह भाई फिलिप्पुस साई दयान हेरोदियास हा बारे केह आह सैब उलटो कामा बारे केह जोह तिउहे खोटोदो थेहो,डाहटयाहो,|
\v 20 तेह हेरोदेस हे होसे सैबी काह बोह्दी ह्यो उलटो काम बीह खोटोदो थेहो किह युहन्ना लेह जेलेह केह भेजो|
\v 21 जेतरा सैब मनुषो हे बपतिस्मा मांगो आह यीशु बीह बपतिस्मा मांगीदे प्रर्थना कोरेन थेहो,तेह सोंरोग प्याशो फिरो,|
\v 22 आह पवित्र आत्मा डेहा रुपे केह कबूतर जेहो तीऊ गाश उतरो,आह हेहो आकाशवाणी फिरी:''तू मेरो (जाताक)बोह्लो छोटू सेह,हाउ ताऊका खुश सुह|''|
\v 23 जेतरा यीशु आपु हे प्रचार कोरदो लागो,तेह लगभग त्रोन बोरशा थेहो आह युसुफ हा छोटू थेहो;आह होसो एली रोह,|
\v 24 आह मतात रोह,आह होसो लेवी रोह,आह मलकी रोह,आह होसो यन्ना रोह,आह युसुफ रोह,|
\v 25 आह होसो मतिय्याह रोह,आह होसो आमोस रोह,आह होसो नहुम रोह,आह होसो असल्या रोह,आह होसो नोगह रोह,|
\v 26 आह होसो मात रोह,आह होसो मतिय्याह रोह,आह होसो शिमी रोह,आह होसो योसेरव रोह,आह होसो योदाह रोह,|
\v 27 आह होसो युहन्ना रोह,आह होसो रेसा रोह,होसो जरूब्बाबिल रोह,आह होसो शालतियेल रोह,आह होसो नेरी रोह,|
\v 28 आह होसो मलकी रोह,आह होसो अच्छी रोह,आह होसो कोसाम रोह,आह होसो एलमोदाम रोह,आह होसो एर रोह,|
\v 29 आह होसो येशु रोह,आह होसो इलाजार रोह,आह होसो योरीम रोह,आह होसो मतात रोह,आह होसो लेवी रोह,|
\v 30 आह होसो शमोन रोह,आह होसो यहूदाह रोह,आह होसो यूसुफ रोह,आह होसो योनान रोह,आह होसो इलयाकीन रोह,|
\v 31 आह होसो मलेआह रोह,आह होसो मिनाह रोह,आह होसो मतात रोह,आह होसो नातान रोह,आह होसो दाऊद रोह,|
\v 32 आह होसो यिशै रोह,आह होसो ओबेद रोह,आह होसो बोआज रोह,आह होसो सलमोन रोह,आह होसो नह्शोन रोह,|
\v 33 आह होसो अम्मीनादाब रोह,आह अरनी रोह,आह होसो हिस्त्रान रोह,आह होसो फिरिस रोह,आह होसो यहूदा रोह,|
\v 34 आह होसो याकूब रोह,आह होसो इसहाक रोह,आह होसो अब्राहम रोह,आह होसो तिरह रोह,आह होसो नाहोर रोह,|
\v 35 आह होसो सरुग रोह,आह होसो रऊ रोह,आह होसो फिलिग़ रोह,आह होसो एबिर रोह,आह होसो शिलह रोह,|
\v 36 आह होसो केनान रोह,आह होसो अरफक्षद रोह,आह होसो शेम रोह,आह होसो नूह रोह,आह होसो लिमिक रोह,|
\v 37 आह होसो मथुशिलह रोह,आह होसो हनोक रोह,आह होसो यिरिद रोह,आह होसो महल्लेल रोह,आह होसो केनान रोह,|
\v 38 आह होसो एनोश रोह,आह होसो शेत रोह,आह होसो आदम रोह,आह होसो परमेश्वरा छोटू थेहो|
\c 4
\p \v 1 तेका यीशु पवित्र आत्मा काह बोरूइदे यरदन काह वापिस आहो;आह चालीस दिउस सेकार आत्मा हे सिखाने काह जांगाल केह छुलदो लागो;
\v 2 आह शैतान तिउलेह पोर्खायादा थाको| होसो दिउस तिउहे किछे नाहीं खाहो; आह जेतरा होसे दिउस पुरे फिरे तेह तिउहले भोख लागी |
\v 3 तेका शैतान हे तीउलेह बोलोह,''अगर तू परमेश्वरा छोहटू सेह,तेह ह्यो जाह्नी लेह बोलह,किह रोह्टी बोनह|''
\v 4 यीशु हे होतीउलेह जवाब दिनों,''लिखोदोस:'मानुष सिर्फ रोटी काह जीउदो नाथाकदो'|
\v 5 तेका शैतान हे तिउलेह ओरीक ठाई नीहो आह होतेतराए धरती रेह सैब देश देखाहो,|
\v 6 आह तिउलेह बोलोह,''हाऊ ह्यो सैब हक,आह सैब मुलूख ताउलेह दिसु,क्योकि ह्यो सैब मुला दिनोदोस:आह जाह्लेह बोहलो जनदोसु होतीउलेहे दिदोसु|
\v 7 हेथाइ ताइहे अगर तू मुला डाहल दिदे,तेह ह्यो सैब तेरो फिरेस''|
\v 8 यीशु हे होतिउलेह जवाब दिनो,''लिखोदोस:'तू प्रभु आपरो परमेश्वर लेह डाहल देह;आह सिर्फ तिउरी हे सेवा कोर'''|
\v 9 तेका होतीउहे तिउलेह यरूशलेम केह नीदेह कोठी रोह डेली गाश खोरो किहो,आह तीउलेह बोलोह,''अगर तू परमेश्वरा छोटू हुदेह,तेह आपु लेह हेथका पाड लेह लोटाइदेह दिखा |
\v 10 क्योकि लिखोदोस; '' होसो तेरो बारे केह आपरे स्वर्गदूत लेह आज्ञा दिहेस, किह तेनोरी तेरी रक्षा कोरसा (बोचासाह),
\v 11 आह तिनोरी ताउलेह हाथे गाश चुन्गसाह, हेनो नुनोह चाहनो किह तेरो रोह्ड़े केह जाह्नीहे कोरी चोह्ट लागे,
\v 12 यीशु हे होतिउलेह जवाब दिनों,''हयो बीह बोलोदोस; 'तू प्रभु आपरो परमेश्वर लेह नापोरख्यावेय''
\v 13 जेतरा शैतान हे सैब पोरख्याइदे शाहो, तेका एक गोहरी लेह तिउ काछे काह ठुरो|
\v 14 फिरी यीशु आत्मा री शक्ति काह बोरूइदेह गलील वापस (ठुरो) नाठो,आह तीउरी चर्चा ओरु पोरु रोह सैव मुलखो केह फैलाउहो |
\v 15 होसो होतेनाह कलीसिया केह प्रचार कोरदा थाको,आह सैब मानुषो तीउरी बडाही कोरदे थेह |
\v 16 फिरी होसो नासरत आहो,जिहे तीउलेह पालायाहोदो थेहो,आह आपरो रिवाज हाई गान सब्त हा दिउस कलीसिया केह नाशिदे पोडबेलेह रवोरोह फिरो|
\v 17 यशायाह भविष्यवाणी कोरदो रोह कताब तीउलेह दिनी,आह तिउहे कताब खोलाइदे,होसो पेज गारो जिहे हेहो लिखोदोह थेहो:|
\v 18 “प्रभु रोह आत्मा मुकेसह,हेथाही ताइहे किह तीउहे गीरीबों लेह समाचार शुनाबेलेह मुला चुनोदोस,आह मुला हेथाही ताइहे भेजोदोस किह गुलामी केह थाकदे लेह घुडायाबे आह अंधेह लेह देखनाह समाचार प्रचार कोरु आह कुचलेदे लेह बोचाहू,|
\v 19 आह प्रभु रोह खुश किरना दीउस हा प्रचार कोरु |”
\v 20 तेका तीउहे कताब बन्द किदे सेवक रोह हाथे केह दिनों आह बेशोह;आह कलीसिया रेह सैब मानुषो रीह आखी तीउ गाश थीह |
\v 21 तेका होसो तेनोरी लेह बोलदो लागो,”आज हे हयो लिखोदो तुबोरी रोह आंगमाए पूरो फिरोदोस |
\v 22 सेबिहे तीउ रीह शुनोह,आह जोह अनुग्रह रीह बातेह तिउरोह खाक काह निकलीदी थीह ,होतेथ काह हैरान फिरे;आह बोलदे लागे,”क्यह ह्यो यूसुफ हा छोहटू ताह नुहा ?|
\v 23 तीउहे होतेनोरी लेह बोलोह,''तुबोरी मुला हयो बातेह जरुर बोलसोह किह 'ओह डाक्टर,आपु लेह ठीक कोर|जोह कुछ अबोरिहे शुनोदोस किह कफरनहूम केह कियोदोस,होतेथ लेह इदेह आपरो देशकेह बीह कोर'|”
\v 24 आह तीउहे बोलोह,''हाउ तुबोरिलेह सोच्ची बोलदोसु कुनेह भविष्यवाणी कोरदे आपरो देशकेह इज्जत ना पाह्दो|
\v 25 हाउ तुबोरी लेह सोच्ची बोलदोसु किह एलिय्याह रोह दिउस केह जेतरा साढ़े त्रोन बोराश सेकार बीजोह नाठो थेहो,इदेह सेकार किह सैब मुलुखो केह नाज डोउहोदो थेहो,तेह इस्त्राइल केह मुलुक विधवा थीह|
\v 26 पर एलिय्याह होतेन माझ काह कासी काछे हे नाही भेजोदोह,सिर्फ सैदा रोह सारफत केह एक विधवा काछे|
\v 27 आह एलिशा भविष्यवाणी कोरदो रोह वक्त केह इस्त्राइल केह मुलुक भुसया थेह,पर सीरिया वारे नामान लेह शोठाइदे होतेन माझ काह कुनेहठीक नाही फिरेदेह''|
\v 28 ह्यो बातेह सुनदा हे जेती बीह कलीसिया केह थेह,सैब रोषे कोरी नाही शोंगमाउहे,|
\v 29 आह उजीउइदे तिउलेह देश काह बाहे गारो,आह जोह डोके केह तेनाह देश बोसोदो थेहो,होतेथा दारे गाश नीहो किह तीउलेह होसो डोके बेती पाड भेजेह|
\v 30 पर होसो तेनमाझ काह खिसकिदे ठूरो|
\v 31 तेका होसो गलील हा कफरनूह्म देशकेह नाठो;आह सब्त हा दिउस मानुषो लेह शुभसमाचार दिहेन थेहो|
\v 32 तेनोरी तीउरो समाचार सुनिदे हैरान फिरे क्योकि तीउरो वचन हकदार जेहो थेहो|
\v 33 कलीसिया केह एक मानुष थेहो,जासकेह बुरी आत्मा थीह|होसो जोरिहे टोखादों लागो,|
\v 34 ''ओह यीशु नासरी,आम्बोरी लेह ताउसी क्यह काम?क्यह तू आम्बोरी लेह खोतम कोरबेलेह आहोदो सेह?हाउ ताउलेह जानदोसु तू कुन सेह?तू परमेश्वरा पवित्र मानुष सेह''|
\v 35 यीशु हे तीउलेह झरकायाइदे बोलोह,''चुटुक थाक,आह हिउका निकिल|''तेका बुरी आत्मा होतिउलेह माझ बुरुश्माइदे बिना किछे दुख दिनीदे तीउका निकली|
\v 36 हेहो शाइदे सैबी लेह हैरानी फिरी,आह होतेनोरी आपु माझी बाताइदा बोलदे लागे,''ह्यो केनोह वचनस?क्योकि होसो हक सी शक्ति हे कोरी बुरी आत्मा लेह आज्ञा दिदोस,आह तेनोरी निकिलदीस''
\v 37 हेवेह चारे बीले सैब ठाई तीउरी चर्चा फिरदी लागी
\v 38 होसो कलीसिया माझ काह उजुइदे शमोन हा घोरे नाठोशमोन हाई शाशुह लेह बुखार फिरो थेहो,आह होतेनोरीहे तीउका बिनती कीह
\v 39 तीउहे होतेस काछे नियार खोरोह फिरिदे बुखार लेह डाटयाहो आह बुखार उतरो,आह होसो दयानी होतेतराए उजूइदे तीउरी सेवा-पानी कोरदी लागी
\v 40 दिउस आहोरदी बेरा,जिहे-जिहे घोरे मानुषो ओरिक-ओरिक बयाजे काह बयाजुएदे थेह,होतेनोरी सैबिहे तेनोरी लेह तीउकाछे गिनूइदे आहे,आह तीउहे एक-एक गाश हाथ छारिदे तेनोरी लेह चांगो किहो
\v 41 आह बुरी आत्मा बीह टोखांदा आह हेहो बोलदा किह ''तू परमेश्वरा छोटू सेह,''मुलुक मानुषो काह निकली पर होसो बुरी आत्मा लेह गाली दिदो आह बोलबे लेह निदिदो थेहो,क्योकि बुरी आत्मा जानदी थीह किह होसो मसीहा सह
\v 42 जेतरा ढोबोर फिरो तेह होसो निकलिदे एक सुनसान जागाह केह नाठो,आह भीड़ काह भीड़ मानुषो तीउलेह लोरिदा तीउकाछे आहे,आह तीउलेह रोक्यादे लागे किह होतेनोरी लेह शोठाइदे नान्छे
\v 43 पर तीउहे होतेनोरी लेह बोलोह,''मुला आइक देशकेह बीह परमेश्वरा राज्य रोह बारे केह समाचार सुनाबे नाशना जरुरिस,क्योकि मुला हेथाइ ताइहे भेजोदोस''|
\v 44 आह होसो गलील रोह कलीसिया केह प्रचार कोरदा थाको|
\c 5
\p \v 1 1 जेतरा मुलुक मानुषो परमेश्वरा वचन सुनबेलेह तीऊ काछे आछदे थेह,आह होसो गनेसरत हा गारे रोह कोना केह खोरो थेहो,तेह हेहो फिरो |
\v 2 किह तीउहे गारे रोह कोना केह किश्ती छारीदी देखी,आह माछी पकारदे वारे होतेथ काह होरसिदे जालोह धोहेन थेह|
\v 3 होसो किश्ती माझ काह,जोह शमोन हाई थीह,चोड़ीदे तीउहे तिउका बिनती की किह कोना काह दोक जेहो साईड छारे|तेका होसो बेशिदे मानुषो लेह किश्ती गाश काहे वचन सुनादो लागो|
\v 4 जेतरा वचन सुनाइदे छेकुहो तेह शमोन लेह बोलोह,''किस्ती लेह पानी माझ गीनह,आह माछी पाकारबेलेह आपरो जालोह लेह फिका|''
\v 5 शमोन हे तीउलेह जवाब दिनो,ओह मालिक,आंबोरिहे राचाह कोशिश कीह आह किछेनाही पाकरोह;तेह बीह तेरो बोलने काह जालह फिकासु|''
\v 6 जेतरा होतेनोरिहे होतेवे किहो,तेह मुलुक माछी जालेकेह आही,होतेनाह जालोह चीरीदो लागो|
\v 7 हेथ गाश होतेनोरिहे आपरो सोगी होरी लेह जोह आइक किस्ती केह थेह,इशारा किहो किह आछीदे आंबाही मदद कोहरो,आह होतेनोरिहे आछीदे दुइहे किस्ती इंदे सेकार बोरीह किह होतेनोरी डूबदेह लागे |
\v 8 हथो शाइदे शमोन पतरस यीशु रोह रोह्डे पाकरीदे बोलोह ,''ओह प्रभु,मुकाछे काह ठुर,क्योंकि हाऊ पापी मानुष सुह |''
\v 9 क्योकि हेबरी माछी जालेह केह आछ्ने काह हाउ सी मेरे सोगी होरी कताही हेरान फिरे,|
\v 10 आह हेतेवेह जबदी रोह छोटू याकूब सी युहन्ना लेह बीह,जोह शमोन सी थेह,हेरान फिरे|तेका यीशु हे शमोन लेह बोलोह,''मोडोरे;एबी काह पीछू तू मानुषो लेह जीउदो पाकारसेह|''|
\v 11 आह होतेनोरी हे किस्ती लेह कोना केह आनो आह सैब कुछ शोठाइदे तीऊ पीछाहे काह नाठे|
\v 12 जेतरा होसो ओरिक देशकेह थेहो,तेह होतेत भूस्या वारो एक मानुष आहो;आह होसो यीशु लेह देखिदे रोह्ड़े माझ लोटोहआह बिनती किह,''ओह प्रभु,अगर तू चाह्दे मुला चांगो कोरी सोकसे''|
\v 13 यीशु हे हाथ बढ़ायाइदे तीउले छुहो आह बोलोह,''हाउ चाह्दोसु,तू चांगो फिर|''आह तीउरोह बयाज होतेतराहे चांगो फिरदो लागो|
\v 14 तेका यीशु हे तीउलेह सोमझायाहो,''कासी लेह नोबोलेह,पर नाशिदे आपु लेह पुजयारी लेह देखा,आह आपरो चांगो फिरना बारे केह जोह कुछ मूसा हे चढाना रिवाज बनायाहोदोसहोसो चढायाहे किह होतेनोरी लेह गवाही हुहेस|''|
\v 15 पर तीउरी चर्चा आह बीह फैलाइदा नाठी,आह मुलुक मानुषो भीड़ काह भीड़ तीउरो वचन सुनबेलेह आह आपरो बयाज काह चांगो फिरबेलेह कोठाह फिरे|
\v 16 पर होसो जागाल केह एखलेह नाशिदे प्राथना कोरदा थकदो थेहो|
\v 17 एक दिउस हेहो फिरो किह होसो वचन सुनायाहेन थेहो,आह फरीसी सी व्यवस्थापक होतेत बेशेदे थेह जोह गलील सी यहूदा रेह सैब गराहो काह आह यरूशलेम काह आहे थेह,आह चांगो कोरबेलेह प्रभु रीह शक्ति तीउसी थीह|
\v 18 होतेतरा एक्या मानुषो एक मानुष लेह जोह लकवा हे बयाजुहोदो थेहो,चरपाही गाश आनो,आह होतेनोरी तीउलेह हाइते निबेलेह आह यीशु रोह आन्गमाहे छारबेलेह सुनचिहेन थेह|
\v 19 पर जेतरा रशे कोरी हाइते नीह नाही बोलेह तेह होतेनोरी हे छपार गाश चोढ़ीदे आह गाछे लेह चुन्गीदे,चरपाही हटायाइदे,तिउलेह उछान सी हे माझ यीशु रोह आन्गमाहे उतारयाहो|
\v 20 तीउहे होतेना विसवास शाइदे होतीउलेह बोलोह,''ओह मानुष तेरो पाप माफ फिरो''
\v 21 तेका शास्त्री सी फरीसी बताइदे लागे,''ह्यो कुनस जोह परमेश्वरा निन्दा कोरदोस?परमेश्वर लेह शोठाइदे कुन पाप लेह माफ कोरी सोकेस?''|
\v 22 यीशु हे होतेनाही मोनाही बातेह जनीदे,होतेन लेह बोलोह,''तुबोरी आपरो मोनकेह क्यह सुनचिहेन सोह?
\v 23 गलत क्यहस?क्यह हेहो बोलना किह'तेरो पाप माफ फिरो,'या हेहो बोलना किह'उजीउ आह ओरु-पोरु हांड'?
\v 24 पर हेथाइ ताइहे तुबोरी जाह्नो किह मानुषा छोटू लेह धरती केह पापो लेह माफ कोरना बीह हक साह|तीउहे होसो लकवा हे कोरी बयाजुहोदो मानुष लेह बोलोह,''हाउ ताउलेह बोलदोसु ,उजिहु आह आपरो उछान चुन्गीदे आपरो घोरे नाश''|
\v 25 होसो होतेतराहे होतेना आन्गमाहे उजुहो,आह जेथ केह होसो तेलछो थेहो होतेथ लेह चुन्गीदे,परमेश्वराइ बढ़ाही कोरदा आपरो घोरे नाठो|
\v 26 तेका सैबिहे हैरान फिरे आह परमेश्वराइ बढ़ाही कोरदे लागे आह कताही डोरिदे बोलदे लागे,''आज आम्बोरिहे आजीबे बातेह देखिदीस|''
\v 27 हेथका पिछु यीशु बाहे ठूरो आह लेवी नाहो रोह एक ब्याज मांगदो वारो लेह ब्याज मांगना जागाह केह बेशोदो देखो,आह तीउलेह बोलोह,''मुक पिछाहे काह आहे ''|
\v 28 तेका होतीउहे सैब कुछ शोठाइदे,आह तिउ पिछाहे काह नाठो|
\v 29 तेका लेवी हे आपरो घोरे नीदे तीउलेह एक बोह्ड़ो भोह्ज (खाऊ खिलायाहो)दिनो;आह ब्याज मांगदे वारे लेह आह ओरिक मानुषो लेह जोह तीउसी खाऊ खाबेलेह बेशेदे थेह,मुलुक मानुषो हे रश थेहो|
\v 30 हेथकेह फरीसी आह होतेनाहे शास्त्री तीउरेह चेला होरी लेह हेहो बोलदा कुडकुडादे लागे,''तुम्बोरी ब्याज मांगदे वारे आह पापी होरी सी किहु खांदे-पींदे सोह?''|
\v 31 यीशु हे होतेनोरी लेह जवाब दिनो,''डॉकटर बोहले-चांगे लेह नुहा,पर बयाजले लेह जरुरिस|
\v 32 हाउ धर्मी होरी लेह नुहा,पर पापी होरी रोह मोन बोदल्याबे आह आराह्बे आहोदोसु |''
\v 33 होतेनोरी हे तीउलेह बोलोह,''युहन्ना रेह चेला ताह रोज ब्रत छारदे आह प्रार्थना कोरेन थाकदे साह,आह होतेवहे फरीसी रेह चेला बीह,पर तेरेह चेला ताह खांदे-पिंदे साह|''
\v 34 यीशु हे होतेनोरी लेह बोलोह,''क्यह तुबोरी बाराती लेह,जेतरा सेकार लारो तेनसी थाकदो,ब्रत छारी सोकेसो?
\v 35 पर होसो वक्त आछेस,जेतरा लारो होतेनका आलाग फिरेस,तेका होतेनोरी होसे वक्त केह ब्रत छारसाह'' |
\v 36 तीउहे एक आइक उदाहरण बीह होतेन लेह बोलोह:''कुनेह मानुष नोउहो गाछे लेह चीरिदे पुरानो गाछे केह टालोह नालादोह,नाता नोउहो चीरिहेस आह होसो टालोह पुरानो केह बोह्लो बीह नालागाह |
\v 37 आह कुनेह ताजा सुर लेह पुरानो ओखार केह नोबोरदोह,नाता ओबोल ओखार काह छेद बोनिदे फीकाइहेस,आह ओखार बीह ख़राब फिरेस|
\v 38 पर ताजा सुर नोउहो ओखार केह बोरनो चाह्नो|
\v 39 कुनेह मानुष पुरानो सुर जुटिदे ताजा नामाग्दो क्योकि होसो बोलदो किह पुरानो हे ओबोल थेहो|''
\c 6
\p \v 1 1 फिरी सब्त हा दिउस होसो डोखरे बेती नाशेन थेहो,आह तीउरे चेला होरी नाज गारदा-गारदा आह हाथे कोरी साफ कोरदा खांदा नाशेन थेह|
\v 2 तेका फरीसी माझ काह एकया बोलदे लागे,''तुबोरी हेनो काम किहु खोटदे सोह जोह सब्त हा दिउस खोटना ठीक नाही?''
\v 3 यीशु हे होतेनोरी लेह जवाब दिनो,''क्यह तुबोरी हे हेहो नाही पोढो किह दाउद हे जेतरा आपु सी आपरे सोंगी भोखे थेह तेह क्यह किहो?
\v 4 होसो केहो परमेश्वरा घोरे नाठो,आह भेट चढायाइदी रोहटी लेह खाहो,जेथलेह खानाह पुज्यारी लेह शोठाइदे आह कासी लेह हे ठीक नाथाकदो,आह आपरे सोंगी होरी लेह बीह दिनो?''
\v 5 आह तीउहे होतेनोरी लेह बोलोह,''मानुषा छोटू सब्त हा दिउस हा बीह प्रभुस|''
\v 6 हेहो फिरो किह आइक बेरेह सब्त हा दिउस होसो कलीसिया केह नाशिदे प्रचार कोरदो लागो;आह होतेत एक मानुष थेहो जासा सीधा हाथ शुकोहदो थेहो|
\v 7 शास्त्री सी फरीसी तीउ गाश इल्जाम लाबेलेह शाइ थाके थेह किह होसो सब्त हा दिउस चांगो कोरेस किह नोकोरा|
\v 8 पर होसो होतेनाइ बातेह जानदो थेहो;हेथाइ ताइहे तीउहे शुकोह्दो हाथ वारो मानुष लेह बोलोह,''उजीउ,माझ खोहरो फिर|''होसो उजीउइदे खोहरो फिरो|
\v 9 यीशु हे होतेनोरी लेह बोलोह,''हाउ तुबोरी काह ह्यो पुछ्दो सुह किह सब्त हा दिउस क्यह ठीकस,बोह्लो खोटना या बुरोह खोटना;जाह्न बोचाना या खोतम कोरना?''|
\v 10 तेका तीउहे चारेह बिले होतेन सैबिलेह शाइदे बोलोह,''आपरो हाथ आन|''होतीउहे होतेवहे किहो,आह होतीउरो हाथ चांगो फिरो|
\v 11 पर होतेनोरी नोशोंग्माउइदे आपु माझी बताइदे लागे किह ताबोरी यीशु सी क्यह कोरीह?
\v 12 होतेना वक्त केह होसो डोहके गाश प्रार्थना कोरबे नाठो,आह परमेश्वर काह प्रार्थना कोरबेलेह राचाह बयानो|
\v 13 जेतरा बयानो तेह तीउहे आपरे चेला होरी लेह आराइदे होतेन माझ काह बाराह लेह चुनोह,आह होतेनोरी लेह प्रेरित बोलोह;|
\v 14 आह होतेनोरी हेहो थेह:शामोन जासा नाहो तीउहे पतरस बीह छारो,आह तीउरो भाही अन्द्रियास,आह याकूब,आह युहन्ना,आह फिलिप्पुस,आह बरतुल्मे,|
\v 15 आह मती,आह थोमा,आह हलफई रोह छोटू याकूब,आह शमोन जोह जेलोतेस बोलदेसाह,|
\v 16 आह याकुबा छोटू यहूदा,आह यहूदा इस्करियोती जुनिहे तीउलेह पाकरयाहो|
\v 17 तेका होसो होतेनोरी सी होरसिदे चार कोना रोह जागाह केह खोरोह फिरो,आह तीउरे चेला होरी रोह रश,आह सैब यहूदी,यरूशलेम,आह सूर सी सैदा रोह तालाब हा कोना काह मुलुक मानुषो,|
\v 18 जोह तीउरोह वचन सुनबेलेह आह आह आपरो बयाज काह चांगे फिरबेलेह तिउ काछे आहे थेह,होतेथ हे आह बुरी आत्मा लागेदे मानुषो बीह ठीक फिरदे थेह|
\v 19 सैबिहे तीउलेह छुनगबे लेह चाह्दे थेह,क्योकि तिउ काह शक्ति निकलिदे सैबिहे चांगे फिरदे थेह|
\v 20 तेका तीउहे आपरे चेला होरी बिले शाइदे बोलोह,''किस्मत वारे सोह तुबोरी जोह गीरिब सोह,क्योकि परमेश्वरा राज्य तुबासह|
\v 21 ''किस्मत वारे सोह तुबोरी जोह एबी भोखे सोह,क्योकि निश्चिन्त फिरसोह|किस्मत वारे सोह तुबोरी जोह एबी रुदेह सोह,क्योकि हाससोह|
\v 22 ''किस्मत वारे सोह तुबोरी जेतरा मानुषा छोटू रोह वजय हे सैबिहे तुबोरी काह नफरत कोरसाह,आह तुबोरी लेह गारसा,आह तुबोरी लेह चोपरीसाह;आह तुबाह नाहो नोखोइदे काटयासाह|
\v 23 ''होतेतरा खुश फिरिदे उछालाइयोहे ,क्योकि शाहो,तुबोरिलेह स्वर्ग केह बोह्ड़ो इनामस;होतेनाहे तेते-बाह होरी लेह भविष्यवाणी कोरदे वारे सी हेवेह कोरदे थेह|
\v 24 ''पर नोकटे तुबोरी गाश जोह सेट सोह,क्योकि तुबोरी लेह आपरो सुख पोरोदोस|
\v 25 ''नोकटे तुबोरी गाश जोह एबी निश्चिन्त सोह,क्योकि भोखे थाकसोह|नोकटे तुबोरी गाश जोह एबी हासदे सोह,क्योकि शोप कोरसोह आह रूह्सोह|
\v 26 ''नोकटे तुबोरी गाश जेतरा सैब मानुष तुमलेह बोह्लो बोलसाह,क्योकि होतेनाहे तेते-बाह होरी आलको भविष्यवाणी बोलदे वारे सी बीह हेवेह कोरदे थेह|
\v 27 ''पर हाउ तुबोरी सुनदे वारे लेह बोलदोसु किह आपरे दुश्मनो सी प्यार छारो;जोह तुबोरी सी नफरत कोरसाह,होतेना बोह्लो करोह|
\v 28 जोह तुबोरी लेह शराप दिसा,होतेन लेह आशीष दिहो;जोह तुबोरी लेह शर्मिदा कोरसाह,होतेन लेह प्रार्थना करोह|
\v 29 जोह तेरो एक पीन्चोह केह चाहटा मारयासाह,तीउलेह आइक बीह दियोहे;आह जोह तेरो सुथान (गाछे) खोससाह,तीउलेह कुरती दिबेलेह कंजूस नोकोरोहे|
\v 30 जुनेह ताउका जोह बीह मांगसाह,तीउलेह दियोहे;आह जोह तेरो चीहज खोस्सा,तिउका वापिस नामागोहे|
\v 31 जेहो तुबोरी चाह्दे सोह किह मानुष तुबोरी सी थाके,तुबोरी बीह होतेनोरी सी ह्तेवहे थाकोह|
\v 32 ''अगर तुबोरी प्यार कोरदे वारे सी हे प्यार कोरसोह,तेह तुबोरी केह क्यह फर्क?क्योकि पापी बीह आपरे प्यार कोरदे वारे सी प्यार छारदे|
\v 33 अगर तुबोरी बोह्लो कोरदे वारे सी बोलहो कोरदेसोह,तेह तुबोरी केह क्यह फर्क?क्योकि पापी हेवेह खोटदे|
\v 34 अगर तुबोरी होतेनलेह उधार दिदे जेनका वापिस मांगना हिसाब छारदे सोह,तह तुबोरी केह क्यह फर्क?क्योकि पापी पापी होरी लेह उधार दिदे किह होतेतीहे वापिस मांगे|
\v 35 वरन आपरे दुश्मनो सी प्यार छारो,आह बोह्लो खोहटो,आह फिरी मांगना हिसाब नाछारिदे उधार दिहो;आह तुबोरी लेह बोह्ड़ो इनाम पोरेस,आह तुबोरी बोह्ड़ो परमेश्वराहे छोटू केह्लासोह क्योकि होसो होतेन गाश जोह धन्यवाद कोरदे आह बुरेह लेह बीह पाप जानदे|
\v 36 जेहो तेरो बाह पाप जान्दोस,हेतेवहे तुबोरी बीह पापयाइदे बोनोह|
\v 37 दोष नालावेह तेह तुबोरी गाश बीह दोष नालायाह|दोषी नोबोनोहे,तेह तुबोरी लेह बीह दोषी नोबोलाह|माफ करोह,तेह तुबोरी लेह बीह माफ कोरसाह|
\v 38 दीयोह,तेहतुबोरी लेह बीह दिसाह|मानुषो पुरो नापयाइदे चेसी-चेसीदे आह हिला-हिलायाइदे आह फिकाइदा तुम्बाह मोठलेह केह भेजसाह,क्योकि जोह नाप हे तुबोरी नापयादे सोह,होतेथ हे तुबोरी लेह बीह नापयासाह|''
\v 39 फिरी तीउहे होतेनोरी लेह एक उदाहरण बोलोह:''क्यह अंधो मानुष अंधे लेह बाहत देखाइ सोकेसोह?क्यह दूइहे गडाह केह नोलोटा?
\v 40 चेला आपरो गुरु काह बोह्ड़ो नाथाकदो,पर जोह सोच्ची मेहनत कोरदो,होसो आपरो गुरु जेती थाकदो|
\v 41 तू आपरो भाही रोह आँखी केह दीस किहु शाह्दो सेह,आह आपरी आँखी रोह दीसा बारे केह नुसुन्चिदो?
\v 42 जेतरा तू आपरी आँखी रोह दीस नेदेखदो सेह,तेह आपरो भाही लेह केहो बोलीह सोकसेह,ओह भाही;पोखेह तेरो आँखी काह दीस गारसु'?ओह कपटी,पेह्लेह आपरो आँखी काह दीस गार,तेका जोह दीस तेरो भाही रीह आँखी केह्स,होतेथलेह एसाह शाइदे गारी सोकसेह|
\v 43 ''कुनेह बोह्लो बोट नाही जोह बिन कामाह फोल आनेस,आह नाही बिन कामाह बोट जोह बोह्लो फोल आनेस|
\v 44 सैब बोट आपरो फोल काह रोहाइदो;क्योकि मानुषो जालेह काह अंजीर नागारदे आह ना झडबेरी काह अंगूर|
\v 45 बोह्लो मानुष आपरो मोनेका बोहली बातेह गारदो,आह मारेह मानुष आपरो मारेह मोनेका मारेह बातेह गारदो;क्योकि जोह मोने केह बोरुहोदो थाकदो होसोहे तीउरो खाक केह आछदो|
\v 46 ''जेतरा तुबोरी मेरी बातेह नामन्यादे तेह किहु मूल'ओह प्रभु,ओह प्रभु'बोलदे सोह?
\v 47 जून कुनेह मुकाछे आछ्दो आह मेरी बातेह सुनीदे होतेथलेह मनयादो,हाउ तुबोरी लेह बोलदोसु किह होसो कास जेनोस:|
\v 48 होसे होसो मानुष जेनोस,जुनीहे घोर बनयादी बेरा डोखरो गेराह कोतीदे जाहनी गाश शुरू किहो,आह जेतरा बाढ़ आही तेह गार होसो घोर बेती नाठी,पर घोर लेह हिलायाई नाही सोकिह;क्योकि होसो पाकाह बोनोदो थेहो|
\v 49 पर जोह सुनिदे नामन्यादो होसे होसो मानुष जेहोस,जुनीहे माटी गाश नोखोटी देह जाह्नी रोह घोर बनाहो,जेतरा बाढ़ आहो तेह होसो होतेतराहे डोलोह आह डोलीदे सैब बाजुहो|''(किछे नाही थाको)
\c 7
\p \v 1 जेतरा तीउहे मानुषो लेह ह्यो सैब बातेह बोलीह,तेका कफरनहूम केह आहो|
\v 2 होतेथ कुनेन सूबेदार हा एक नुकूर जोह तीउरो ख़ास थेहो,बयाजे कोरी मोरबे जेहो थेहो|
\v 3 तीउहे यीशु रीह चर्चा शुनीदे यहूदिया रेह मुलुक सयाने होरी लेह तीउका हेहो बिनती कोरबेलेह तीउकाछे भेजो किह आछिदे मेरो नुकूर लेह चांगो कोर|
\v 4 होतेनोरी यीशु काछे आहे,आह तीउका बिनती कोरदा बोलदे लागे,''होसो हेथा लायकस किह तू हितीउलेह हेवेह कोरेह;|
\v 5 क्योकि होसो आंबाही जात काह प्यार छारदोस,आह तीउहे आंबाह कलीसिया लेह बनयाहोदोस |''
\v 6 यीशु होतेनोरी सी नाठो, पर जेतरा होसो घोरे काह दूर नेथेहो, तेह सूबेदार हे तीउकाछे मुलुक मानुषो सी चिठी भेजी, ''ओह प्रभु, दु;ख नेदेखेह,क्योकि हाउ ह्यो लायक नाही किह तू मेरी छापार पार आहे|
\v 7 हेथाई वजय हे माइहे आपु लेह ह्यो लायक बीह नाही सोमझो किह ताउकाछे आछु,पर वचन हैहे बोलदे तेह मेरो नुकूर चांगो फिरेस|
\v 8 हाउ बीह कमजोर मानुष सुह आह चोकीदार मेरो हाथ केसह;आह जेतरा एकी लेह बोलदोसु,'नाश',तेह होसो नाशदोस;आह आइकी लेह बोलदोसु,'आहे',तेह आछदोस;आह आपरे जून बीह नुकूर लेह बोलदोसु किह'हेहो खोहट'तेह होसो होतेथ लेह खोटदोस''|
\v 9 हेहो सुनीदे यीशु हैरान फिरो आह तीउहे मुह पुलटाइदे होसे रश काह जोह तिउ पीछाहे काह आछेन थीह,बोलोह,''हाउ तुबोरी लेह बोलदोसु किह माइहे इस्त्राइल केह बीह हेनो विश्वाश नाही देखो''|
\v 10 आह भेजेदे मानुषो हे घोरे वापिस नाशीदे होसो नुकूर लेह चांगो फिरोदो देखो|
\v 11 दोक दिउस काह पीछु होसो नाईन नाहो रोह एक देशकेह नाठो|तीउरे चेला होरी आह मुलुक रश तीउसी नाशेन थेह|
\v 12 जेतरा होसो देशा दारे गाश पोछो,तेह शाहो,मानुषो एक मुर्दा लेह बाहे नीहेन थेह;जोह आपरी अम्मा रोह एखेह छोटू थेहो,आह होसो विधवा थीह;आह देशाहे मुलुक मानुष होतेसी थेह|
\v 13 होतेलेह शाइदे प्रभु लेह पाप्याउहो,आह होतेसलेह बोलोह,''नूरुहे|''
\v 14 तेका तीउहे नियार आछिदे लाश लेह छुहो,आह चूंगदे वारे खोरेह थाके|तेका तीउहे बोलोह,''ओह डेखोर हाउ ताउलेह बोलदोसु,उजीहू|''
\v 15 तेका होसो मुहोदो उजीउइदेबेशो,आह बोलदो लागो|तीउहे होतीउलेह आपरी अम्मा रोह हवाले किहो|
\v 16 हेथका सैबिलेह डोहर लागो,आह होतेनोरी परमेश्वराही बढ़ाही कोरदा बोलदे लागे,''अंबोरी माझ एक बोह्ड़ो भविष्यवाणी कोरदो उजुहोदोस,आह परमेश्वर हे आपरे मानुषो गाश दया किहोदोस|''
\v 17 आह तीउरोह बारे केह ह्यो बातेह सैब यहूदिया सी ओरु-पोरु सैब देशकेह फैलाइदी|
\v 18 यूहन्ना लेह तीउरे चेला होरी हे ह्यो सैब बातेह रोह समाचार दिनो|
\v 19 तेका यूहन्ना हे आपरे चेला माझ काह दूई लेह आराइदे प्रभु काछे हेहो पूछबे लेह भेजो,''क्यह आछदो वारो तू हे सेह,अंबोरी ओरीकाह इन्तजार कोरीह?''
\v 20 होतेनोरी हे तीउकाछे आछिदे बोलोह,''यूहन्ना बपतिस्मा दिदो वारे हे आंबोरी लेह ताउकाछे हेहो पूछबे लेह भेजोदोस किह क्यह आछदो वारो तू हे सेह,या आंबोरी ओरीकाह इन्तजार कोरीह?''
\v 21 होतेतराहे तीउहे मुलुको लेह बयाजे काह आह कोष्ट काह,आह बुरी आत्मा काह छुडायाहो;आह मुलुक आंधे होरी लेह आँखी दिनीह;|
\v 22 आह तीउहे होतेनोरी लेह बोलोह,''जोह कुछ तुबोरी हे देखोदोस आह सुनोदोस,नाशिदे यूहन्ना लेह बोलो;किह आंधे देखदे,लेंगरे हाडेन-फिरेन साह,भूस्या ठीक फिरेन,टोनेह शुनेन,मोरेदेह जीवेन साह,आह गिरिबो लेह समाचार शुनादे साह|
\v 23 किस्मत वारोस होसो जोह मेरो बारे केह धोखा नाखाह|''
\v 24 जेतरा यूहन्ना रेह भेजेदे मानुष वापिस ठुरे तेह यीशु यूहन्ना रोह बारे केह मानुषो लेह बोलदो लागो,''तुबोरी जांगाल केह क्यह शाबेलेह नाठे थेह?क्यह बागुर हे छिछरी लेह हिलायाबे?
\v 25 तेह तुबोरी क्यह शाबेलेह नाठे थेह?क्यह सोपसोपे गाछे लाउहेदे मानुषो लेह?शाहो,बांतरुहा गाछे बिदिदे आह एशो-आरामे कोरिह थाकदे साह,होतेनोरी बिल्डिंग केह थाकदे|
\v 26 तेह क्यह शाबेलेह नाठे थेह?क्यह कुन भविष्यवाणी कोरदो वारो लेह आह,हाउ तुबोरी लेह बोलदोसु,वरन भविष्यवाणी कोरदो वारे काह बोह्ड़ो लेह|
\v 27 ह्यो होसोहेस,जेथा बारे केह लिखोदोस:'शाह,हाउ आपरे दूतो लेह आंग्माहे-आंग्माहे भेजदोसु,जून तेरो आंग्माहे तेरो बातह सीदा कोरेस|'
\v 28 हाउ तुबोरी लेह बोलदोसु किह जोह दयानी काह जोरमेदे साह,होतेन माझ काह यूहन्ना काह बोह्ड़ो कुनेह नाही:पर जोह परमेश्वरा राज्य केह लोह्ठो काह लोह्ठोस,होसो तीउका बीह बोह्डोस|''
\v 29 आह सैब मानुषो हे शुनिदे आह बयाज मांगदे वारे बीह यूहन्ना काह बपतिस्मा मांगीदे परमेश्वर लेह सोच्चो मानयाहो|
\v 30 पर फरीसी सी व्यवस्थापको हे तीउका बपतिस्मा नामांगिदे परमेश्वरा बातेह लेह आपरी तरफ हे बातेह बनाइदे मना किहो|
\v 31 ''हेथाई ताइहे हाउ ह्यो जमाना रेह मानुषो रीह तुलना कास सी करू किह होतेनोरी कास जेनेह साह?
\v 32 होतेनोरी होसे छोटू जेनेह साह जोह बजार केह बेशिदे एकी आइकीले टोखाइदे बोलदे,'आंबोरी हे तुबोरी लेह बांसूरी बजाही,आह तुबोरी नाही नाचेह ;आंबोरिहे शोप छारो,आह तुबोरी नाही रूहे|'
\v 33 क्योकि यूहन्ना बपतिस्मा दिदोह वारो नाताह रोटी खांदा आहो,ना सुर जुटदा आहो,आह तुबोरी बोलदे सोह,'होतिउकेह बुरी आत्मा सह|'
\v 34 मानुषा छोटू खांदा-पींदा आहोदोस,आह तुबोरी बोलदे सोह,'शाहो,पेटाल सी पियक्कड़ मानुष,ब्याज मांगदे वारे रोह आह पापी होरी रोह सोंगी|'
\v 35 पर ज्ञान आपरे सैब छोटू रीह ताइहे सोच्ची फिरोदोस|''
\v 36 तेका कुनेन फरीसी हे तीउका बिनती की किह होसो होतीउसी खाहू खाहे,हेथाइ ताइहे होसो होतीउरो घोरे नाशिदे खाहू खाबे बैशो|
\v 37 होतेथ देशाही एक पापी दयानी ह्यो जानीदे किह होसो फरीसी रोह घोरे खाहू खाबेह बेशोदोस,जानीह रोह ओखार केह तेल गिनूइदे आही,|
\v 38 आह तीउरो रोह्ड़े काछे,पीछाहे खोरिह फिरिदे,रुदाह तीउरो रोह्ड़े लेह आश्पानिहू हे सिनोह आह आपरे मुडाहे बाल हे कुशदी लागी,आह तीउरो रोह्ड़े केह फिरी,फिरी झुकदा रोह्ड़े गाश तेल लाहो|
\v 39 हेहो शाइदे होसो फरीसी जुनीहे तीउलेह आराहो थेहो,आपरो मोनेकेह सुन्चिदो लागो,अगर ह्यो भविष्यवाणी कोरदो हुदे तेह जानदो किह ह्यो जोह तीउलेह छुहेन्स,ह्यो कुनस आह केनीह दयानस,क्योकि ह्यो ताह पापिनस|''
\v 40 यीशु हे होतेना जवाब केह बोलोह,''ओह शमोन,मुला ताउलेह क्यन बोलनास|''होसो बोलोह,''ओह गुरु,बोल|''
\v 41 एक मालिक दुई देनदार थेह,एक पांच सोह आह आइक पचास दीनार हा देनदार थेहो|
\v 42 जेतरा होतेन दुई केह दिबेलेह किछे नेथेहो,तेह तीउहे दुइहे लेह माफ किहो|हेथाइ ताइहे होतेन माझ काह कुन तीउका बोह्दी प्यार छारेस?''
\v 43 शमोन हे जवाब दिनो,''मेरी सोमोझ केह होसो जासा तीउहे बोह्दी माफ किहो|''तीउहे होतीउलेह बोलोह,''ताइहे ठीक जवाब दिनो|''
\v 44 आह होसो दयानी बिले पोलठुइदे तीउहे शमोन लेह बोलोह,''क्यह तू ह्यो दयानी लेह शाह्दो सेह?हाउ तेरो घोरे आहोदोसु पर ताइहे मेरो रोह्ड़े धोइबे लेह सेका पानीहू नाही दिनो,पर हेसेह मेरो रोह्ड़े आश्पानिहू हे रुजाइदे आपरे बाल हे कोरी कुशोह|
\v 45 ताइहे मुला खाहू नाही दिनो,पर जेतरा काह हाउ आहोदोसु तेतरा काह पीछु हेसेह मेरो रोह्ड़े धोयाना नाही शोठयाहो|
\v 46 ताइहे मेरो मुडेह केह तेल नाही छोश्याहो,पर हेसेह मेरो रोह्ड़े क़ेह तेल छोश्याहो|
\v 47 हेताही ताइहे हाउ ताउलेह बोलदोसु किह हेसाहे पाप जोह मुलुक थेहो, माफ़ फिरो, क्योकि हेसेह मुलुक प्यार किहो ;पर जासाह दोंक माफ फिरो,होसो दोंक प्यार कोरदो |''
\v 48 आह तीउहे दयानी लेह बोलोह, ''तेरो पाप माफ़ फिरो |''
\v 49 तेका जून मानुष तीउसी खाहु खाबेह बैशेदे थेह,होतेनोरी आपरो-आपरो मोनेकेह सुन्चिदे लागे,''ह्यो कुनस जोह पाप लेह बीह माफ कोरदोस?''
\v 50 पर तीउहे दयानी लेह बोलोह,''तेरो विसवास हे ताउलेह बोचाहोदोस,खुशी हे नाश|''
\c 8
\p \v 1 हेथकाह पीछु होसो देशे-देशकेह आह गराहो-गराहो केह प्रचार कोरदा,आह परमेश्वरा राज्य रोह बारे केह समाचार सुनादा हांडदो लागो,आह होतेनोरी बारह तीउसी थेह|
\v 2 आह एक्या दयानी बीह थीह जोह बुरी आत्मा सी बयाज काह (चांगी)एसा फिरीदी थीह,आह होतेनेह हेहो साह:मरियम जाह्लेह मगदलीनी बोलदे थेह,जासकाह सात बुरी आत्मा निक्लीदी थीह |
\v 3 आह हेरोदेस रोह खजांची,खुजा रीह दयान योअन्ना,आह सुसन्नाह,आह मूलुक ओरीक दयानी होरी होसे आपरी कमाई काह तीउरी सेवा कोरदी थीह |
\v 4 जेतरा मूलुक रश कोंहठा फिरे आह देश-देशाहे मानुष तीऊ काछे आछ्दे थेह,तेह तीउहे उदाहरण केह बोलोह:|
\v 5 “इक बोह्दो वारो बीऊ बोह्बे निकलो| बोह्दी बेरा एक्या बाहते रोह कोना केह छुटो,आह जेकीदो,आह चोरखिहे होतेथलेह चुगीदे खाहो|
\v 6 एक्या जाह्नी माझ छुटो,आह राजोह,पर माटी कम फिरीदे शुको|
\v 7 एक्या जालोह माझ छुटो,आह जालोह सी नाज एकबेराहे राजिदे जालोहे दबायाहो|
\v 8 एक्या बोह्लो डोखरे केह छुटो,आह राजीदे सोह गुणा फोल आनो|”हेहो बोलिदे तीउहे टोखाइदे बोलोह,” जासाहे शुननाहे कान साह शुनोह|”
\v 9 तीउरे चेला होरी हे तीउका पूछो किह ह्यो उदाहरण हा क्यह मतलबस ?
\v 10 तीउहे बोलोह,”तुबोरिलेह परमेश्वरा राज्य रोह भेदा सोमझ दिनोदोस,पर ओरिक्या लेह उदाहरण केह शुन्यादे थाकदे,हेथाइ ताइहे किह ‘होतेनोरी देखदे शुनदे तेह बीह नदेखदे,आह शुनीदो हुदे तेह बीह नशुन्दे|’
\v 11 ‘उदाहरण हा मतलब हेहोस:बीऊ परमेश्वरा वचनस|
\v 12 बातेह रोह कोना रोह हेहोस,जूनीहे शुनोह;तेका शैतान आछीदे होतेना मोनेका वचन चूंगीदे ठुरादो किह हेहो निफिरनो किह होतेनोरी विश्वास किदे उद्धार पासाह |
\v 13 जाह्नी माझ हेहोस किह जेतरा शुनदे,तेह ख़ुशी हे कोरी वचन लेह मान्यादे,पर जड़ नापाकरिदे होतेनोरी दोक दिउस सेकार विश्वास छारदे आह पोरख्यादी बेरा पोलठिदे|
\v 14 जोह जालेह माझ छुटो होसे हेहोस जोह शुनदे,पर आन्गमाहे नाशिदे टेंशन,आह रुपया,आह जिन्दगी रोह एशो आराम केह फोसदे आह होतेना फोल नापाखिदो|
\v 15 पर बोह्लो डोखरे केह रोह हेहोस,जोह वचन शुनीदे बोह्लो आह सोच्चो मोनकेह सम्भाल्याइ थाकदे,आह आराम हे फोल आनदे|
\v 16 ‘कुनेह दीयो जलाइदे कगलिहे नोडोक्दे,आह उछान पार छारदो,पर पालछी केह छारदो किह हाइते आछ्दे वारे लेह प्याशो लागे|
\v 17 किछे छुपोदो नाही जोह नजर नाछाह,ना क्यह चोरोदोस जोह नाजानिहा आह नजर नाछाह |
\v 18 हेथाइ ताइहे तयार थाको किह तुबोरी क्यह डोन्गे शुनदे सोह ? क्योकि जासकेह साह होतेनलेह दिसा,आह जासकेह नाही होतेनकाह होसो बीह माँगसाह,जेथलेह होसो आपरो जानदोस
\v 19 तीउरी अम्मा सी तीउरो भाही तीउकाछे आहे,पर रश हे कोरी तीउसी भेठुही नाही सोकेह |
\v 20 तीउलेह बोलदे,’’तेरी अम्मा सी तेरो भाही बाहे खोरे साह,ताउसी भेठिबे चाउहदे साह |”
\v 21 तीउहे हेथा जवाब केह होतेनोरी लेह बोलोह,”मेरी अम्मा सी मेरो भाही ह्योहे साह,जुन परमेश्वरा वचन शुनदे सी मनायादे साह|”
\v 22 तेका इक दिउस तीउसी तीउरे चेला होरी किस्ती केह चढे,आह तीउहे होतेनोरी लेह बोलोह,”आछो गारे काह पार नाशुहे|” हतेवहे:होतेनोरी हे किस्ती खोलाही |
\v 23 पर जेतरा किस्ती चहलेंन थीह,होतेतरा होसो सुतोह:आह गारे केह फलड आहो,आह किस्ती पानीउहे भोरीदी लागी आह होतेनोरी
\v 24 मालिक |तडपेन सीह |”तेका तीउहे उजूइदे बागुर सी पानीउ लेह झरकायाहो आह होसे रुकोह आह चुटुक फिरो|
\v 25 तेका तीउहे होतेनोरी लेह बोलोह,”तुबाह विसवास किहे थेहो?” पर होतेनोरी डोरेह आह हैरान फिरीदे आपु माझी बोलदे लागे,”हयो कुनस जुन बागुर सी पानीउलेह बीह आज्ञा दिदोस,आह तेनोरी मनयादे साह?”
\v 26 तेका होतेनोरी गिरासेनियो रोह देशकेह पोछे,जोह होतेत पार बीले गलील हा आन्गमाहेस|
\v 27 जेतरा होसो कोना केह उतरो तेह होसो देशा इक मानुष तीउसी बेठुहो जासकेह बुरी आत्मा थीह |होसो मूलुक दिउस काह ना गाछे लाइदो थेहो आह ना घोरे थकदो थेहो सिरिफ आएली काछे थकदो थेहो|
\v 28 होतीउहे यीशु लेह देखीदे टोखाहो आह तीउरो आन्गमाहे झुकीदे टोखादा बोलोह,”ओह सेबिका बोह्ड़ो परमेश्वरा छोटु यीशु| मुला ताउसी क्यह काम? हाउ ताउका बिनती कोरदो सुह मुला दुख नीदिहे|”
\v 29 क्योकि तीउहे होसो बुरी आत्मा लेह होसो मानुष काह निकिलना आज्ञा दियेन थेहो,हेथाइ ताइहे किह होसो बुरी आत्मा फिरी-फिरी लागेन थाकदी थीह |हेती सेकार किह मानुषो होतिउलेह शांगली सी रेजेह बानदे थेह तेह बीह होसे चुटादो थेहो,आह बुरी आत्मा होतिउलेह जांगाल केह छुलादी थीह|
\v 30 यीशु हे होतेनोरी काह पूछो,”तेरो क्यह नाहोस?”होतिउहे बोलोह,”सेना,” क्योकि मूलुक बुरी आत्मा होतिउलेह लागिदी थीह|
\v 31 होतेनोरिहे यीशु काह बिनती की किह आंबोरी लेह गडा केह नाश्नाइ आज्ञा नीदिहे|
\v 32 पोरेत डोकेह केह सुंगाराइ बोह्डी टोली चोरेन थीह,हेथाइ ताइहे होतेनोरिहे यीशु काह बिनती की किह आंबोरी लेह सुंगारो केह नाशबे लेह देह |यीशु हे होतेनोरी लेह नाशबेलेह दिनों|
\v 33 1 तेका बुरी आत्मा होरी होसो मानुष काह निकलिदे सुंगारो केह नाठी आह होसे सुंगारो रीह टोली डोकेह गाश नाशिदे पोल्ठिदा पानीउ माझ नाठे आह मोरेह|
\v 34 फवालो हेहो जोह बीह फिरो शाइदे भागेह,आह देशकेह सी गराहो केह नाशिदे होतेथा समाचार शुनायाहो|
\v 35 मानुषो हे हेहो जोह बीह फिरो थेहो होतेथलेह शाबेलेह नाठे,आह यीशु काछे आछीदे जुन मानुष काह बुरी आत्मा निकलीदी थीह,होतिउलेह यीशु रोह रोह्ड़े काछे गाछे बिदुहोदो आह आरामेह बेशोदो देखीदे डोहरे;
\v 36 आह शाहदे वारे हे तेनोरिलेह बोलोह किह होसो बुरी आत्मा हे कोरी बाहोलुहोदो मानुष केहो ओबोल पाह फिरोदोस|
\v 37 की किह आंबोरी माझ काह ठुरी थाक;क्योकि होतेनोरी कताही डोरेदे थेह |हेवेह तेनोरी किस्ती केह चोढ़ीदे वापिस ठुरे|
\v 38 जुन मानुष काह बुरी आत्मा निकलीदी थीह होसो यीशु काह बिनती कोरदो लागो किह मुला आपुसी थाकबेलेह देह,पर यीशु हे होतिउलेह विदा किदे बोलोह,
\v 39 “आपरो घोरे वापिस नाश आह मानुषो लेह बोले किह परमेश्वर हे ताउसी केनोह बोह्ड़ो-बोह्ड़ो काम कियोदोस|”होसो नाशिदे सेब देशकेह प्रचार कोरदो लागो किह यीशु हे मेरी ताइहे केनोह बोह्ड़ो-बोह्ड़ो काम किहो|
\v 40 जेतरा यीशु वापस आहो तेह मानुषो ख़ुशी हे तीउसी बैठुहे,क्योकि होतेनोरी सेबिहे तीउरो इन्तजार कोरेन थेह|
\v 41 हेती केह याइर नाहोहा इक मानुष जोह कलीसिया रोह पास्टर थेहो,आहो आह यीशु रोह रोह्ड़े केह झुकिदे तीउका बिनती कोरदो लागो किह मेरो घोरे हाड,
\v 42 क्योकि होतिउरी बारह साल ह़ाइ एखे छोहटी थीह,आह होसो मोरबेलेह जेही थीह|जेतरा होसो नशेन थेहो,तेतरा मानुषो हे कोरी तीउलेह दकाह लाग्दो थेहो|
\v 43 इक दयानी हे जासलेह बारह साल काह खून निकिलनाहा बयाज थेहो,आह जूनिहे आपरी सैब जिन्दगी रीह कमाही (जानदे वारे ) इलाज पीछाहे काह खत्म कियोदो थेहो,तेह बीह कासी रोह हे हाथे चांगी नाही फिरी सोकी थीह,
\v 44 पीछाहे काह आछीदे तीउरो गाछे लेह छुहो, आह होतेतराहे होतेसा खून निकिलना बन्द फिरो|
\v 45 तेह यीशु हे बोलोह,”मुला कुनीहे छुहो?” जेतरा सेबिहे मुकरिदे लागे,तेह पतरस सी होतिउरे सोंगी हे बोलोह,”ओह मालिक,ताउलेह ताह रश हे कोरी मानुषो दबायाहेन साह आह ताउ गाश लोटेन साह|”
\v 46 पर यीशु हे बोलोह,”कुनीहेन मुला छुहोदोस,क्योकि माइहे जनोदोस किह मुका शक्ति निकलिदीस|”
\v 47 जेतरा दयानी हे देखो किह हाउ चोरुही नोसोकुह,तेका थोरथोरादा आही आह तीउरो रोह्ड़े गाश झुकिदे सैब मानुषो रोह आन्गमाहे बतायाहो किह होतेसेह क्यह वजय हे तीउलेह छुहो,आह केहो होतेतराहे चांगी फिरी|
\v 48 तीउहे होतेसलेह बोलोह,”छोहटी,तेरो विसवास हे ताउलेह चांगो कियोदोस,ख़ुशी हे कोरी नाश|”
\v 49 होसो हेहो बोलेन हे थेहो किह कुनीहेन कलीसिया रोह सरदार काछे काह आछीदे बोलोह,”तेरी छोहटी मुही:गुरु लेह दुख नीदिहे|”
\v 50 यीशु हे हयो शुनीदे जवाब दिनों,”नोडोरेह;सीरिफ विसवास छार,तेह होसो बोचेसह|”
\v 51 घोरे आछीदे तीउहे पतरस,यूहन्ना,याकूब आह छोहटी रेह अम्मा-बाह लेह शोठाइदे कासीलेह हे आपु सी हाइते आछ्बेलेह नाही दिनों|
\v 52 सैबिहे होतेस रीह ताइहे रूहेन थेह,पर तीउहे बोलोह,”नुरुहोहे,हयो नाही मुइदीस पर सुतेनसह|”
\v 53 होतेनोरी हेहो जनीदे किह होसो मुइदीस तीउरो मजाक उड़ायादे लागे|
\v 54 पर तीउहे होतेसा हाथ पाकरोह आह टोखाइदे बोलोह,”ओह छोहटी उजीऊ|”
\v 55 तेका होतेसाही जाहन वापिस आही आह होसो होतेतराहे उजीऊइदे बैशी|तेका तीउहे आज्ञा दी किह होतेसलेह क्यह ताह खाँबेलेह दिहो|
\v 56 होतेसाहे अम्मा-बाह हेरान फिरे,पर तीउहे तीउहे होतेनलेह सोमझायाहो किह हयो जोह बीह फिरो कासीलेह हे नाबोलोहे
\c 9
\p \v 1 तेका तीउहे बारह लेह आराइदे होतेनोरी लेह सैब बुरी आत्मा सी बयाजो लेह दूर कोरनाही शक्ति आह हक दिहो|
\v 2 आह होतेनोरी लेह परमेश्वरा राज्य रोह बारे केह प्रचार कोरबे आह बयाजले लेह चांगो कोरबे लेह भेजो|
\v 3 तीउहे होतेनोरी लेह बोलोह,”बाते केह लेह किछे निजिनियोहे,ना टोहो,ना बैग,ना रोटी,ना रुपया,ना दुई-दुई कमीज|
\v 4 जास कासे बीह तुंबोरी नाशसोह,होते तेह थाकोहे,आह होतेतकाहे वापस फिरोहे|
\v 5 जून कूनेह बीह तुंबोरी केह विसवास नोकोरह,होसो देशकाह निकीलदा आपरो रौहडा माटी (धूल)झाडायावोहे किह हेतेन गाश गवाही फिरसोहे (फिरेस)|”
\v 6 हतेवहे होतेनोरी निकलीदे गराहो-गराहो समाचार शुनयादे,आह जीहे ना किहे मानुषो लेह चांगो कोरदा छुलेन थाके
\v 7 चार देशे रोह राजा हेरोदेस हयो सैब थुनीदे डोहरो,क्योंकि एक्या हे बोलो किह यूहन्ना मुहोदे माझ काह जीउहोदोस|
\v 8 आह ऐक्या हे हयो किह एलिय्याह नजर आहोदोस,आह ओरीक्याहे हयो किछ पुरानो (जानदो)भविलावाणी कोरदो माझ काह कुनेन जीउहोदोस|
\v 9 पर हेरोदेस हे बोलोह,”यूहन्ना रोह ताह माइहे मुढ़ कटवायाहो,एबेह हयो कुनस जासा बारे हे केह हेनी बातेह शुनेन सुह?”आह होतीउहे तीउलेह शाहनाइ इच्छा कीह|
\v 10 तेका पेरितो हे वापस आछीदे जोह कुछ होतेनोरी हे किहो थेहो,तीउले बतायाहो;आह तीउहे होतेनोरी ले आलाग किदे बैतसैदा नाहो रोह देश केह नीहो|
\v 11 हेहो जानीदे रश तीउ पीछाहे काह आही फिरी,आह होसो ख़ुशी ऐ कोरी तेनोरी सी बैठुहो,आह तेनोरी सी परमेश्वरई राज्य रीह बातेह बोलदो लागो,आह जौह चांगो फिरबे चाहदे थेह तेनोरलेह चांगो किहो|
\v 12 जेतरा दिउस आहोरबे लागो तेह बाराहे आछिदे तीउलेह बोलोह,”रश लेह वापस भेज किह चार बीलेह रेह गराहो सी बस्ति केह नाशीदे थाके आह रवाहु रोह इन्तजाम कोरे,क्योंकि ताबोरी इदेह सुनसान जागाह केह सीह|”
\v 13 तीउहे होतेनोरी लेह बोलोह,”तुबोरी हे हेनोरलेह रवाबेलेह दिहो|”होतेनोरी हे बोलोह,”आम्बोरी केह पांच रोटी सी दुई माछी शोठाइदे आह किछे नाही; पर आंह, अगर ताम्बोरी सैबिहे नाशीदे हेन सैब मानुषो लेह खाहु लोइदे आनेह,तेह फिरेस”होतेनोरी मानुषो ताह पांच हजार मोरदो रोह बराबर थेह|
\v 14 तेका तीउहे आपरे चेला होरी लेह बोलोह,”हेनोरलेह पचास-पचास कीदे गुरुप-गुरुप केह बैशाहो|”
\v 15 होतेनोरी हे हेवेह किहो,आह सैबिलेह बैशाहो|
\v 16 तेका तीउहे होसे पांच रोटी सी दुई माछी मागी,आह सोरंग लेह शाइदे धन्यावाद किहो,आह टुकड़ा-टुकड़ा कोरदा चेला होरी लेह दिहेन थाको किह मानुषो लेह दिहे,
\v 17 तेका सैबिहे खाइदे छेकुहे,आह चेला होरी हे बोचेह्दे टुकड़ा लेह बाराह चेगेर भोरिदे चुंगी|
\v 18 तेका सैबिहे खाइदे छेकुहे,आह चेला होरी हे बोचेह्दे टुकड़ा लेह बाराह चेगेर भोरिदे चुंगी|
\v 19 होतेनोरी हे जवाब दिनो,’’यूहन्ना बपतिस्मा दिदो वारो,आह एक्या-एक्या एलिय्याह,आह एक्या हेहो किह पुरानो भविष्यवाणी कोरदो माह काह कुनेन जीउहोदोस|”
\v 20 तीउहे होतेनोरी काह पूछो,”पर तुम्बोरी मुला क्यह बोलदे सोह?”पतरस हे जवाब दिनो,”परमेश्वरा मसीहा|”
\v 21 तेका तीउहे होतेनोरी लेह सोमझयादा बोलो किह हेहो कासी लेह नोबोलोह|
\v 22 तेका तीउहे बोलोह,’’मानुषा छोहटू लेह जरुरीस किह होसो मुलूक दुख देखे,आह सयाने सी बोहडो पुजयारी आह शास्त्री तीउलेह तुच्छ सोमझीदे मारेह,आह होसो त्रोन दिउस काह जीउदो फिरे|’’
\v 23 तीउहे सैबिलेह बोलोह,’’अगर कुनह मुक पीछाहे काह आछबे चाहदे,तेह आपु लेह मनाह कोरे आह रोजेह आपरो दुख गीनुइदे मुक पीछाहे काह आछे|’’
\v 24 क्योंकि जूनेह बीह आपरी जाहन बोचाबे चाहदे होसो होतेथलेह गवायाहेस,पर जूनेह बीह मेरी ताइहे आपरी जाहन गवायाहेस होसो होतेथलेह बोचायाहेस|
\v 25 अगर मानुष सैब धरती लेह मागेस आह आपरी जाहन खत्म कोरेस या होतेथा नुक्सान चुगदे,तेह तीउलेह क्यह फायदा फिरेस?
\v 26 जूनेह बीह मुका आह मेरी बातेह काह शर्मिदा फिरेस,मानुषा छोटु बीह,जेतरा आपरो आह आपरो बाह रोह सी पवित्र स्वर्गदूतो रीह महिमा सी आछेस,तेह होतीउका शर्मिदा फिरेस|
\v 27 हाउ तुबोरी लेह सोच्ची बोलदोसु,किह जोह इदेह खोरेह साह,होतेन माझ काह एक्या हेनेह साह किह जेतरा सेकार परमेश्वरा राज्य नादेखा,तेतरा सेकार नोमोराह|”
\v 28 हयो बातेह का हेवेह आठ दिउस काह पीछु होसो पतरस,यूहन्ना सी याकूब लेह साथ गिनुइदे प्रार्थना कोरबेलेह डोहके गाश नाठो|
\v 29 जेतरा होसो प्रार्थना कोरने हे थेहो,तेह तीउरो मुह रोह शक्ल हे बोदलूहो,आह तीउरो गाछे शुकलो फिरिदे चोमकदो लागो|
\v 30 आह शाहो,मूसा सी एलिय्याह,होसे दुई मोरद तीउसी बाताइहेन थेह|
\v 31 होसे महिमा कोरदा दिखाही दिहे आह तिउरो मोरना बारे केह बताइहेन थेह,जोह यरूशलेम केह फिरबेलेह थेहो|
\v 32 पतरस सी तीउरे सागी नीजेह कोरी थेह,आह जेतरा ऐसाह चिताउहे,तेह तीउरी महिमा आह होसे दुइ मोरदो लेह,जौह तीउसी खोरे थेह,देखो|
\v 33 जेतरा होसे तीउकाछे काह हिराइदे लागे,तेह पतरस हे यीशु लेह बोलोह,”ओंह मालिक,तम्बाह इदेह थाकना बोहलोस:हेवेह ताम्बोरी त्रोन निशान बनायाउहे,इक मूसा लेह,आह इक एलिय्याह लेह|’’ होसो जानदो नेथेहो किह क्यह खोटेनस|
\v 34 होसो हेहो बोलेन हे थेहो किह इक बादाल हे आछीदे होतेनलेह छाया किहो,आह जेतरा तेनोरी होसो बादाल कोरी लोटदे लागे तेह डोहरे|
\v 35 तेका होसो बादाल काह हयो आवाज आहो,’’हयो मेरो छोहटू आह माइहे चुनोदोस,दिउरी शुनोह|’’
\v 36 हयो आवाज आछ्ते ही यीशु एखलेह पोहरो,आह तेनोरी चुटुक थाके,आह जौह कुछ देखो थेहो होतेथाई किछे बातेह होसो दिउस केह कुनीये हे नाही बोली|
\v 37 काले तोदु जेतरा होतेनोरी डोके काह होरसेह तेह इक बोहड़ो रश तीउसी बैठुही|
\v 38 आह शाहो, रश माझ काह इक मानुष हे टोखाइदे बोलोह,’’ओह मालिक,हाउ ताउकाह बिनती कोरदोसु किह मेरो छोहटू केह दया कोर;क्योंकि होसो मेरो एखे छोहटूस|
\v 39 आह शाह,इक बुरी आत्मा तीउकेह लागीदीस,आह होसो गरी-गरी टोखाएन थाकदोस;आह बुरी आत्मा हेहो कुरुशटदीस किह तीउरो मुहेकाह शैफेह निकीलदोस;आह तीउलेह मरोड़याइदे बोडी मुश्किल हे शोठयादीस|
\v 40 माइहे तेरो चेला होरी काह बिनती की किह बुरी आत्मा लेह गारे,पर होतेनोरी गारी नाही बोले|’’
\v 41 यीशु हे जवाब दिनो,”ओह अन्धविसवासी सी घमण्डी मानुषो,हाउ केतरा सेकार तुबोरी सी थाकसु आह तुम्बोरीलेह आसयासु?आपरो छोहटू लेह इदेह गीनूइदे आहे|’’
\v 42 होसो आछेन हे थेहो किह बुरी आत्मा हे तीउलेह लोटाइदे मरोड़याहो,पर यीशु हे बुरी आत्मा लेह झरकायाहो आह छोहटू लेह चागो किदे तीउरो बाह केह दिहो|
\v 43 तेका सैबिहे मानुषो परमेश्वराही शक्ति देखिदे हेरान फिरे|पर जेतरा सैब मानुषो होसे सैब काम काह जौह यीशु कोरदो थेहो,हेरान थेह,तेह तीउहे आपरे चेला होरी लेह बोलो,|
\v 44 ‘’तुबोरी हयो बातेह केह कान लाहो,क्योंकि मानुषा छोहटू मानुषो रोह हाथ केह पाकराइवेस|’’
\v 45 पर होतेनोरी हयो बातेह लेह नोसोमझदे थेह,आह हयो तेनकाह चोरीदी थीह किह तेनोरी होतेलेह नाजाहने;आह होतेनोरी हयो बातेह रोह बारे केह तीउकाह पूछबे लेह डोरदे थेह|
\v 46 तेका होतेनोरी हयो बाताइदे लागे किह ताम्बोरी माझ बोहड़ो कुनस|
\v 47 पर यीशु हे होतेराहे मोनाही बातेह जानोह,आह इक छोहटू लेह चुगीदे आपु काछे खोरो किहो,|
\v 48 आह होतेनोरी लेह बोलोह,’’ जून बीह मेरो नाहो काह हयो छोहटू लेह ग्रहण कोरेस, होसो मुला ग्रहण कोरेस; आह जून कुनेह बीह मुला ग्रहण कोरेस,होसो मुला भेजदे वारे लेह ग्रहण कोरेस,क्योंकि जौह तुबोरी माझ सैबिका लोहठो माझ काह लोहठोस,होसो हे बोह्डोस|”
\v 49 तेका यूहन्ना हे बोलोह,”ओह मालिक,आम्बोरी हे इक मानुष लेह तेरो नाहो काह बुरी आत्मा लेह गारदो देखो,आह आम्बोरिहे तीउलेह मोना किहो,क्योकि होसो ताबोरी सी आछीदे ताउ पीछाहे काह नाछ्दो|”
\v 50 यीशु हे तीउलेह बोलोह,”होतिउलेह मोना नोकोरोहे;क्योकि जोह तुम्बाह खिलाफ केह नाही,होसो तुम्बाह तरफ सह|”
\v 51 जेतरा तीउरो गाश नाशना दयारो पूरो फिरबेलेह थेहो,तेह तीउहे यरूशलेम नाशबेलेह आपु लेह मजबूत किहो|
\v 52 तीउहे आपरो आन्गमाहे दूत भेजो|होतेनोरी सामरिया रोह इक गराहो नाठे किह तीउलेह जागाह तयार छारे|
\v 53 पर होसे मानुषो हे तीउलेह होरसबेलेह नाही दिहो,क्योकि होसो यरूशलेम नाशेन थेहो|
\v 54 हेहो शाइदे तीउरे चेला याकूब सी यूहन्ना हे बोलोह,”ओह प्रभु,क्यह तू चाह्दो सेह किह आम्बोरी आज्ञा दीह,किह सोरोग काह आग छुटीदे तेनोरलेह भोस्म कोरेस?”
\v 55 पर तीउहे मुढीदे होतेनोरी लेह झरकायाहो आह बोलो,”तुबोरी नाजानदे सोह किह तुबोरी केनी आत्मा रेह सोह|क्योकि मानुषा छोटु मानुषाई जाह्न लेह ख़त्म कोरबे नुहा पर बोचाबे लेह आहोदोस|”
\v 56 आह होतेनोरी ओरीक गराहो केह नाठे|
\v 57 जेतरा होतेनोरी बातेह केह हाडेन थेह,तेह कुनीहे ताह तीउलेह बोलोह,”जीहे-जीहे तू नाशसेह,हाउ ताऊ पीछाहे काह आछसु|”
\v 58 यीशु हे तीउलेह बोलोह,”गीदड़ हा डेरो सी उड़याइदी चोरखी रोह थाकना जागाह नाथाकदो,पर मानुषा छोटु लेह मूढ़ छारबेलेह बीह जागाह नाही|”
\v 59 तीउहे आइकी लेह बीह बोलोह,”मुग पीछाहे काह आहे|”होतीउहे बोलोह,”ओह प्रभु,मुला पेहले नाश्बे लेह देह किह आपरो बाह रीह लाश लेह डोहू|”
\v 60 तीउहे होतीउलेह बोलोह,”मोरेदे लेह आपरो मुर्दा डोहबे देह,पर तू नाशिदे परमेश्वरा राज्य रीह कोथया शुनाह|”
\v 61 इक आइकी हे बीह बोलोह,”ओह प्रभु,हाउ ताऊ पीछाहे काह आछ्सु;पर पेहले मुला नाश्बे लेह देह किह आपरे घोराहे पेरेह लेह पोछाइदे आछु|”
\v 62 यीशु हे होतिउलेह बोलोह,”जुन कुनेह बीह आपरो हाथ होहल गाश छारीदे पीछाहे शाहदो,होसो परमेश्वरा राज्य रोह लायक नाही|”
\c 10
\p \v 1 बातेह काह पीछू प्रभु हे सोतर आह मानुष चुनेह,आह जीहे-जीहे गराहो सी जागाह केह होसो आपु नाशबेलेह थेहो,होतेथ होतेनोरी लेह दुई-दुई कोरदा आपु आन्गमाहे भेजो|
\v 2 1 तीउहे होतेनोरी लेह बोलोह,”पाखुहेदे डोखरे मूलुक साह,प्र जिम्मेदार कम साह;हेथाइ ताइहे डोखरा मालिक काह बिनती करोह किह होसो आपरो नाज काटबेलेह जिम्मेदार भेजेह|
\v 3 नाशोह;शाहो,हाउ तुबोरी लेह बाकरे जेह बाकरे रोह माझ भेजदोसु|
\v 4 हेथाही ताइहे ना बटुहा,ना झोलीह,ना आलाह गिनो;ना बातेह केह कासी लेह नमस्ते बोलोहे|
\v 5 जास कासी रोह घोरे नाश्सो,पेहले बोलोहे,”हयो घोरे आशीष फिरे|’
\v 6 अगर होतेथ कुनह आशीष लायक हुदे,तेह तुबाह आशीष होतेनोर लेह फिरेस,नाता तुबोरी काछे वापस आछेस |
\v 7 होसो हे घोरे हे थाकोहे,आह जोह कुछ होतेनका पोरेस,होसो हे खावोहे-पीयोहे,क्योकि जिम्मेदार लेह आपरो मजदूरी पोरनो चाह्नो; घोरे-घोरे नुठुरोहे|
\v 8 जुन देश केह नाश्सो,आह होतेथाहे मानुष तुबोरी लेह होरसादे ,तेह जोह कुछ तुबोरी लेह खाबेलेह दिसा होसोहे खावेहे|
\v 9 होतेथाहे बयाज्लेह लेह चांगो करोहे आह होतेनोरी लेह बोलोहे,”परमेश्वरा राज्य तुम्बाह नियार आछेनस|”
\v 10 पर जुन देश केह नाशसोह,आह होतेथाहे मानुष तुबोरी लेह नामन्यादे,तेह होतेना बजार केह नाशिदे बोलोहे,|
\v 11 “तुम्बाह देशा माट्टी बीह,जोह आम्बाह रोह्ड़े केह लागिदिस,आबोरी तुबाह आन्गमाहे छांदे सीह;तेह बीह हयो जानोह किह परमेश्वरा राज्य तुबाह नीयर पोछोदोस|”
\v 12 हाउ तुबोरी लेह बोलदोसु किह होसो दिउस होसे देशाही हालत सदोम देशाई हालत काह बोह्दी सेहन कोरना लायक हुहेस|
\v 13 1 हाउ तुबोरी लेह बोलदोसु किह होसो दिउस होसे देशाही हालत सदोम देशाई हालत काह बोह्दी सेहन कोरना लायक हुहेस|
\v 14 पर न्याय रोह दिउस तुबाह हालत काह सुर सी सैदा रीह हालत बोह्दी सेहना लायक हुहेस|
\v 15 आह ओह कफरन्हूम,क्यह तू सोरग सेकार उशटो फिरसेह?तू ताह अधोलोक सेकार पार नाशसेह|
\v 16 “जुन तुबाह शुनदो होसो मेरी शुनदो ; जुन ताउलेह नोखोदे,होसे मुला नोखोदे;आह जुन मुला नोखोदे होसे मुला भेजदो वारे लेह बीह नोखोदे|
\v 17 होतेनोरी सोतर मानुष ख़ुशी कोरी वापस आहे आह बोलदे लागे,”ओह प्रभु, तेरो नाहो काह बुरी आत्मा बीह आबाह वश केह्स|”
\v 18 तीउहे होतेनोरी लेह बोलोह,”हाउ सैतान लेह बिजली जेहो सोरग काह लोटेदो देखेन थेहो|
\v 19 शाहो,माइहे तुबोरी लेह साँप सी बीचु लेह कुरुश्टना,आह दुश्मनई सैब शक्ति केह हक दियोदोस;आह किछे चीजो काह तुबोरी लेह किछ नुक्सान नीफिरा|
\v 20 तेह बीह हेथका खुश निफिरोहे किह आत्मा तुबाह वश केह्स,पर हेथका खुश फिरो किह तुबाह नाहो सोरग केह लिखोदोस|”
\v 21 होतेतराहे यीशु पवित्र आत्मा हे कोरी खुश फिरो,आह बोलोह,”ओह बाह,सोरग सी धरती रोह प्रभु,हाउ तेरो धन्यवाद कोरदो सुह किह ताइहे हयो बातेह ज्ञानी होरी सी सोम्झदारो काह चोरिदे छारोदोस,आह छोटु केह दिखाई दिदोस|आह,ओह बाह,क्योकि ताउलेह हयो हे बोह्लो लागो|
\v 22 मेरो बाह हे मुला सैब कुछ मेरो हवाले कियोदोस;आह कुनेह नाजानदोस किह छोटु कुनस सिरिफ बाह,आह बाह कुनस हयो बीह कुनेह नाजान्दो सिरिफ छोटु लेह आह होसो जासकेह छोटु तीउलेह देखाबेलेह चाहदे |”
\v 23 तेका चेला होरी बीले पोल्ठुइदे एखले रीह बेरा बोलोह,किस्मत वारिस तेनाही आखी,जुन हयो बातेह जोह देखदे सोह देखदीस|
\v 24 क्योकि हाउ ताउलेह बोलदोसु किह मूलुक हे भविष्यवाणी कोरदे वारे सी राजा होरी चाहदे थेह किह जोह बातेह तुबोरी देखदे सोह नेदेखो,आह बातेह तुबोरी शुनदे सोह शुनो पर ना शुनो|”
\v 25 आह शाहो,इक व्यवस्थापक उजुहो आह हेहो बोलिदे तीउलेह पोरख्यादो लागो,”ओह गुरु,अनन्त जिन्दगी रोह हकदार फिरबेलेह हाउ क्यह कोरु?”
\v 26 तीउहे होतिउलेह बोलोह,”व्यव्स्था केह क्यह लिखोदोस?तू केहो पोढ़दो सेह?”
\v 27 तीउहे जवाब दिनो,”तू प्रभु आपरो परमेश्वर सी आपरो पुरो मोन आह आपरो पुरो जाहन आह आपरी पूरी शक्ति आह आपरो पुरो दिमाग सी प्यार छार|”
\v 28 तीउहे होतिउलेह बोलोह,”ताइहे ठीक जवाब दिनो,हेवेह कोरदे तू जीउदो थाकसेह|”
\v 29 पर होतिउहे आपु लेह धर्मी देखायाबे चाहुइदे यीशु काह पूछो,”तेह मेरो पड़ोसी कुनस?”
\v 30 यीशु हे जवाब दिनों,”इक मानुष यरूशलेम काह यरीहो नाशेन थेहो किह गुंडाहे घेराइदे तीउरे गाछे खोसेह,आह लोसी-लासी आधमोरो शोठाइदे ठुरे|
\v 31 आह हेहो फिरो किह होसोहे बातेह केह एक पुज्यारी आछेन थेहो,पर होतिउलेह देखीदे नाजानदो फिरीदे ठुरो|
\v 32 हेवेह एक लेवी होसोहे जागाह केह आहो,होसो बीह तीउलेह देखीदे नाजानदो फिरीदे ठुरो|
\v 33 पर इक सामरी छुलदा होतेत आहो,आह होतिउलेह देखीदे पाप जानोह|
\v 34 तीउहे होतिउकाछे आछीदे होतिउरो जख्म केह तेल आह सुर टलाइदे पाटी बानी,आह आपरो गोरेह गाश चढायाइदे शोहने केह नियो,आह तीउरी सेवा-पानी कीह |
\v 35 आइक दिउस तीउहे दुई दीनार गारिदे शोहने रोह मालिक लेह दिनो,आह बोलोह,”हीउरी सेवा पानी कोरेह,आह जोह कुछ तेरो आह लागेस,होसो हाउ वापस आछीदे ताउलेह दिसू |’
\v 36 एबेह तेरी सोमोझ केह जाह्लेह गुंडा होरी हे लोटाहोदो थेहो,होतेन त्रोन माझ काह होतिउरो पड़ोसी कुनह बोनोह
\v 37 तीउहे बोलोह,”होसो हे जूनीहे तीउले पाप जानोह|”यीशु हे होतिउलेह बोलोह,”नाश,तू बीह हेवेह खोह्ट|”
\v 38 जेतरा तेनोरी नाशेन थेह तेतर होसो इक गराहो केह नाठो,आह मार्था नाहो हाई इक दयानी हे आपरो घोरे बेशाहो|
\v 39 मरियम नाहो हाई तेसाही इक बोहेन थीह|होसो प्रभु रोह रोह्ड़े काछे बेशिदे तीउरो वचन शुनदी थीह|
\v 40 पर मार्था सेवा कोरदा डोहरी,आह तीउकाछे आछीदे बोलदी लागी,”ओह प्रभु,क्यह ताउलेह किछे फिक्र नाही किह मेरी बोहेन हे मुला सेवा कोरबेलेह एखलेह हे शोठाइदीस?हेथाइ ताइहे हेसलेह बोल किह मेरी मदद कोर|”
\v 41 प्रभु हे होतेसलेह जवाब दिनो,”मार्था,ओह मार्था;तू मूलुक बातेह रीह फिक्र कोरदी आह डोरदी सेह|
\v 42 पर एक बातेह जरुरीस,आह होसो बोह्ड़ो हिस्सा लेह मरियम हे चुनोदोस जोह होतेस काह नोखोसीहा|”
\c 11
\p \v 1 होसो किहेन जागाह केह प्रर्थना कोरेन थेहो|जेतरा होसो प्रर्थना कोरिदे छेकुहो,तेह तीउरे चेला होरी माझ काह एकीहे तीउलेह बोलोह,”ओह प्रभु,जेहो यूहन्ना हे आपरे चेला होरी लेह प्रर्थना कोरना सिखाहो हेतेवहे आबोरी लेह बीह तू सिखा|
\v 2 तीउहे होतेनोरी लेह बोलोह,”जेतरा तुबोरी प्रर्थना कोरसोह तेह बोलोहे:’ओह बाह तेरो नाहो पवित्र मनायानो चाहनो;तेरो राज्य आछ्नो चाहनो|
\v 3 ‘अम्बाही दयाराही रोटी रोजेह अम्बोहलेह दिहेन थाक,
\v 4 ‘आह अम्बाह पाप लेह माफ कोर,क्योकि अम्बोरी बीह आपरे सैब दुश्मनों लेह माफ कोरदे सीह, आह अम्बोरी लेह नोपोरख्याहे|
\v 5 तेका तीउहे होतेनोरी लेह बोलोह,”तुबोरी माझ कुनस किह होतीउरो एखे सॉगीस,आह होसो आधो राची होतीउकाछे नाशिदे तीउलेह बोलेस,”ओह सॉगी;मुला त्रोन रोटी देह|
\v 6 क्योकि टूरिस्ट सॉगी मुकाछे आहोदोस,आह तीउरो आन्गमाहे छारबेलेह मुकाछे किछे नाही|’
\v 7 आह होसो हाइते काह जवाब दिदो,’मुला दुख नीदिहे;एबेह ताह दवार बीह बुदोदोसआह मेरे छोटु मुकाछे उछान केह साह,हेथाही ताइहे हाउ ताउलेह दिह नोसोकुह?’
\v 8 हाउ ताउलेह बोलदोसु,अगर होतिउरोह सॉगी हुदे बीह तीउलेह उजूइदे नीदिदेह,तेह बीह तीउरो शर्मिंदा लेह शोठाइदे माँगबेलेह आछीदे तीउलेह जेती जरूरी हुहेस होतेती उजुइदे दिहेस|
\v 9 आह हाउ ताउलेह बोलदोसु किह माँगदेह,तेह तुम्बलेह दिसा;लोरिदे,तेह तुम्बोरी लेह पोरेस; टोकटोकादे,तेह तुम्बोरी लेह खोल्याहेस|
\v 10 क्योकि जुन कुनेह बीह माँगदे,तीउलेह दिदे;आह जुन कुनेह लोरिदे,तीउलेह पोरदो;आह जुन टोकटोकादे,होतेंलेह खोलाइदे दिहेस|
\v 11 तुबोरी माझ हेनो कुन बाह हुहेस,किह जेतरा तीउरो छोटु रोटी माँगदे,तेतरा तीउलेह जानी दिहेस;या माछी माँगदे,तेह माछी रोह बोदला तीउलेह साप दिहेस?
\v 12 आह अंडा माँगदे तेह तीउलेह बीचु दिहेस?
\v 13 हेतेवहे: जेतरा तुबोरी लेह मारेह फिरिदे आपरो छोटु लेह बोहली चीज दिना जानदे सोह,तेह स्वर्ग हा बाह आपरे माँगदे वारे लेह पवित्र आत्मा किहु निदीहा|”
\v 14 तेका यीशु हे इक लाटी बुरी आत्मा लेह गारो|जेतरा बुरी आत्मा निकली तेह लाटो बोलदो लागो;आह मानुषो हेरान फिरे|
\v 15 पर होतेन माझ काह एक्या हे बोलोह,”हयो ताह बालजबूल नाहो हा बुरी आत्मा रोह बोहडो प्रधान हाईमदद काह बुरी आत्मा लेह गारदोस|”
\v 16 ओरिक्या हे तीउलेह पोरख्याबेलेह तीउका स्वर्ग हा निशान माँगो|
\v 17 पर तीउहे होतेना मोनाही बातेह जानीदे,तेनोरलेह बोलोह,”जीहे-जीहे देशकेह लोसीदे,होसो देश उझाडाइदो;आह जुन घोरे लोसीदे,होसो ख़त्म फिरो|
\v 18 अगर शैतान आपरो हे दुश्मन फिरदे,तेह तीउरो राज्य केहो बोनीह थाकेस? क्योकि तुबोरी मेरो बारे केह ताह बोलदे सोह किह हयो शैतान हाई मदद काह बुरी आत्मा गारदोस|
\v 19 बोलोह अगर हाउ शैतान हाई मदद काह बुरी आत्मा लेह गारदोसु,तेह तुम्बाहे छोटु कासाही मदद हे गारदे साह?हेवेह तेनोरी हे तुम्बाह फैसला कोरसाह|
\v 20 पर अगर हाउ परमेश्वराही शक्ति हे बुरी आत्मा लेह गारदोसु,तेह परमेश्वरा राज्य तुबोरी काछे पोछोदोस|
\v 21 जेतरा ताकत वारो मानुष दाच(ओखार) गिनुइदे आपरो घोराही रक्षा कोरदो,तेह तीउरी कमाही (नाज)बोहची थाकदो|
\v 22 पर जेतरा तीउका बोह्दी कुन ओरीक ताकतवारो लोसुइदे तीउका जीतिदो,तेह तीउरो होसे ओखार जेथकेह तीउरो विसवास थेहो,खोसदो आह तीउरी कमाही चोरिदे बाँटदोह|
\v 23 जुन मुक्सी नाही होसो मेरो दुश्मोनस,आह जुन मुक्सी नेमेटदोहोसो परामादोह|
\v 24 “जेतरा बुरी आत्मा मानुष माझ काह निकलदी तेह शुकोहदों जागाह केह आराम (थाक्बेलेह)कोरबेलेह लोरिदा छुलदी,आह जेतरा थाकबेलेह नोपोरदो तेह बोलदी,’हाउ आपरो घोरे जीहे काह निकलीदी थीह वापस नाश्सु|’
\v 25 आह आछीदे तीउलेह झाडाही-झुडाही सी माशोदो-सजायाहोदो देखदी||
\v 26 तेका होसो नाशिदे आपु सी बुरी आह सात आत्मा गिनुइदे आछ्दी,आह तेनोरी तीऊ काछे नाशिदे लागदी,आह होसो मनुषाही दोषा पेहले काह बीह खतरनाक फिरदी|”
\v 27 जेतरा होसो हेहो बोलेन हे थेहो तेतरा रश माझ काह कुनेन दयानी हे जोरिहे टोखादा बोलोह,”किस्मत वारिस होसो कुखी जेथकेह तू थाको आह होसो दूध जोह ताइहे पीयो|”
\v 28 तीउहे बोलोह,”हा;पर किस्मत वारे होसे साह जोह परमेश्वरा वचन शुनदे सी मनायादे साह|
\v 29 जेतरा मूलुक रश मेठिहेन थेह तेह होसो बोलदो लागो,” हयो जमाना रेह मानुष मारे साह;तेनोरी निशान लोरिदे;पर योना रोह निशान लेह शोठाइदे किछे ओरीक निशान तेनोर लेह निदीहा|
\v 30 जेहो योना हे नींनवे लेह निशान दियोदोस,हेवेह मानुषा छोटु बीह हयो जमाना रेह मानुषो लेह चुनेस|
\v 31 दक्षिण हाई रानी न्याय रोह दिउस हयो वक्त केह मानुषो सी उजुइदे तेनोरलेह गोलत साबित कोरेस,क्योकि होसो सुलेमान हा वचन शुनबेलेह धोरती रोह कोना काह आही,आह शाहो,इदेह होसोस जोह सुलेमान काह बीह बोह्डोस|
\v 32 नीनवे रेह मानुष न्याय रोह दिउस हयो जमाना रेह मानुषो सी खोरेह फिरीदे,तेनोरलेह गोलत साबित कोरेस;क्योकि तेनोरीहे योना रोह प्रचार शुनीदे मोन बोदलायाहो,आह शाहो,इदेह होसो योना काह बीह बोह्डोस|
\v 33 “कुनेह मानुष दीयो जालाहिदे पानीउ रोह घोरे केह या पालछी पार नाछारदो,पर पालछी गाश छारदो किह हाइते आछ्दे वारे प्याशो देखेह|
\v 34 तेरो डेह रोह दीयो तेरी आखीस,हेवेह जेतरा तेरी आखी कमजोर फिरदे तेतरा तेरो पुरो डेह बीह प्याशोस;पर जेतरा होसो मारे फिरदे तेतरा तेरो डेह बीह अयारोस|
\v 35 हेवेह तयार थाकोहे किह जोह प्याशो ताउकेस होसो अयारो नीफिरा|
\v 36 हेथाही ताइहे अगर तेरो पुरो डेह प्याशो हुदे आह तीउरो किछे जागाह अयारो नाथाकदे तेह सैब काह सैब हेनो प्याशो फिरेस,जेहो होसे दिउस फिरदो थेहो जेतरा दीयो आपरो चोमोक हे ताउलेह प्याशो छारदोस|”
\v 37 जेतरा होसो बताहेन थेहो तेतरा कुनेन फरीसी हे तीउका बिनती किह मुकाछे खाहु खाबेह बैशोह|
\v 38 फरीसी लेह हेहो शाइदे हैरानी फिरी किह होसो खाहु खानेह काह पेहले नाही दोहुहो|
\v 39 प्रभु हे होतिउलेह बोलोह,”ओह फरीसी होरी,तुबोरी डीग सी थाली लेह गाश-गाश काह ताह माजदे सोह,पर तुम्बाह मोनेह केह अयारो सी मारे बातेह बोरुइदिस|
\v 40 ओह ओकोल नुदेह
\v 41 जूनीहे बाहे रोह हिसा बनाहोदोस,क्यह तीउहे हाइतरा हिसा नाही बनाहोदो सोह?
\v 42 पर हा,हाइतराही चीजों लेह दान करोह,तेह शाहों,सैब कुछ तुबोरी लेह चोखोह फिरेस|
\v 43 “पर ओह फरीसी होरी,तुबोरी लेह शर्म |तुबोरी चटनी सी सुदाब रोह आह सैब आलाग-आलाग बाज़ी रोह दसवाँ अंश दिदे सोह,पर न्याय लेह आह परमेश्वरा प्यार लेह नोसोमझदे सोह; चाहदे ताह थेह किह हेथलेह बीह खोटेन थाकदे आह तेथलेह बीह नोशोठयादे|
\v 44 शर्म तुबोरी लेह|क्योकि तुबोरी होसो चोरुइदी आइली जेह सोह,जेथ गाश मानुष हांडदे पर नाजांदे|
\v 45 तेका इक व्यवस्थापक हे तीउलेह जवाब दिनों,”ओह गुरु,हेनी बातेह बोलीदे तू अम्बाही निन्दा कोरदो सेह|”
\v 46 तीउहे बोलोह,”ओह व्यवस्थापक होरी,तुबोरी लेह बीह शर्म| तुबोरी हेनी बोही सोह जेथलेह चुंगना मुश्किलस,मानुषो लेह चुनगबेलेह दिदे सोह पर तुबोरी आपु होसो बोही लेह आपरो इक आहुठी हे बीह नुछुनगदे |
\v 47 शर्म तुबोरी लेह|तुबोरी होसे भविष्यवाणी कोरदे वाराही आहेली बन्यादे सोह,जेनलेह तुम्बाहे तेते-बाह लेह मारोदोह थेहो|
\v 48 हेवेह:तुबोरी गवाह सोह,आह आपरे तेते-बाह रोह काम केह शामिल सोह;क्योकि होतेनोरी हे तेनोरी लेह मारोह आह तुबोरी तेनाही आहेली बन्यादे सोह|
\v 49 हेथाही ताइहे परमेश्वरा ज्ञान हे बीह बोलोदोस,’हाउ तेनोरकाछे भविष्यवाणी कोरदे वारे सी प्रेरितोलेह भेजसु,आह तेनोरी माझ काह एक्या लेह मारसाह,आह एक्या लेह तंग कोरसाह|’
\v 50 ताकि जेती बीह भविष्यवाणी कोरदे वारे रोह खून धरती बन्यादी बेरा काहे बोयाहोदोस,सैबिरोह हिसाब हयो जमाना रेह मानुषो काह माँगनो चाहनो:
\v 51 हाबिल लेह मारदी बेरा काहे जकरयाह लेह मारना सेकार,जोह वेदी सी कोठी माझ मारोदोस|हाउ तुबोरी लेह सोच्ची बोलदोसु,हेन सैबिरोह हिसाब हयो जमाना रेह मानुषो काह माँगसाह|
\v 52 शर्म तुबोरी व्यवस्थापक होरी लेह|तुबोरी हे ज्ञान हाई चाबी माँगीदी ताह साह,पर तुबोरी आपु हे ताह नाही नाठे,आह नाशदे वारे लेह बीह रोकयाहो|”
\v 53 जेतरा होसो होतेत काह निकलो,तेह शास्त्री सी फरीसी बुरी तराह हे तीउ पीछाहे काह पोड़ी थाके आह छेड़ायादे लागे किह होसो मूलुक बातेह रोह चर्चा कोरेह;
\v 54 आह छेड़ायाहेन थाके किह तीउरो मुहेकाह निकलीदी बातेह लेह सोमझे|
\c 12
\p \v 1 हेती केह जेतरा हजारो रोह रश लागो,इदेह सेकार किह तेनोरी एकी आइकी गाश लोटेन थेह,तेह होसो सैबिका पेहले आपरे चेला होरी लेह बोलदो लागो,”फरीसी रोह कपटी सुजेरा काह होशियार थाकोहे|
\v 2 किछे नाही ढकोदोस,जोह नुखुलिहा;आह नाही चोरुहोदोस,जोह नाजानिहा|
\v 3 हेवेह जोह कुछ तुबोरीहे अयारोस केह बोलोदोस, होसे प्याशे केह शुनसाह;जोह तुबोरीहे (खुरेकेह)घोरे हाइते कानेह पीछाहे बोलोदोस,होसो छापार गाश काह प्रचार कोरसाह|
\v 4 हाउ तुबोरी लेह जोह मेरे साँगी सोह बोलदोसु किह जोह डेहेलेह दुख दिदे पर हेथका पीछू किछे दुख दी नोसोक्दे,तेनोर काह नोडोरोहे|
\v 5 हाउ तुबोरी लेह सोम्झायादोसू किह तुबोरी लेह कास काह डोरनो चाहनो,मुही पीछू जासकेह नोरक भेजना हकस,तीउका हे डोहरो|
\v 6 क्यह दुई डॉलर काह पाँच गोरी निबिकदी?तेह बीह परमेश्वर होतेन माझ काह एकी लेह बीह निबीसरीदो|
\v 7 तुम्बाहे मुढाहे सैब बाल बीह गोनेदे साह,हेवेह नोडोरोहे,तुम्बोरी मूलुक गोरी काह बीह बोह्दी चाह्नाहे सोह|
\v 8 हाउ तुबोरी लेह बोलदोसु जुन कुनेह मानुषो रोह आन्गमाहे मुला मनायाहेस होतीउलेह मानुषा छोटु बीह परमेश्वराहे स्वर्गदूतो रोह आन्गमाहे मनायाहेस|
\v 9 पर जुन मानुषो रोह आन्गमाहे मुला मना किरेस होतीउलेह परमेश्वरा स्वर्गदूतो रोह आन्गमाहे मना कोरेस|
\v 10 “जुन कुनेह मानुषा छोटु रोह खिलाफ जोह बीह बातेह बोलेस,तीउरो होसो पाप माफ फिरेस,पर जुन पवित्र आत्मा रीह निन्दा कोरेस,तीउरो पाप माफ नीफिरा|
\v 11 “जेतरा मानुष तुबोरिलेह प्रधान सी राजा होरी आह सयाने रोह आन्गमाहे निदेह,तेह फिक्र नोकरोहे किह आंबोरी क्यह तरीका हे या केहो जवाब दिह,या क्यह बोली|
\v 12 क्योकि पवित्र आत्मा होतेतराहे तुम्बोरी लेह सिखाहेस किह क्यह बोलनो चाह्नो|
\v 13 तेका रश माझ काह एकीहे तीउलेह बोलोह,”ओह गुरु,मेरो भाही लेह बोल किह बाह रोह जायजात मुक्सी बाँट|”
\v 14 तीउहे होतिउलेह बोलोह,”ओह मानुष,कुनीहे मुला तुम्बाह न्याय या बटवारा कोरबेलेह चुनोदोस?”
\v 15 आह तीउहे होतेनोरी लेह बोलोह,”होशियार थाक,आह हेनो लालच काह आपु लेह बोचाही छार;क्योकि कासी रोह जिन्दगी होतेना जायजात रोह बोह्दी माझ काह नाथाकदो|”
\v 16 तीउहे होतेनोरी लेह इक उदाहरण बोलोह:”इक सेठा डोखरे केह मूलुक नाज राजो|
\v 17 तेका होसो आपरो मोन केह सुन्चिदो लागो,’हाउ क्यह कोरु?क्योकि मुकाछे हेती जागाह नाही जीहे आपरो नाज लेह छारु|’
\v 18 आह तीउहे बोलोह,’हाउ हेहो खोटसु:हाउ आपरी उरची फुचाइदे हेथका बोह्डी बन्यासु;होतेथ केह आपरो सैब नाज छारसु
\v 19 आह आपरो जाह्न काह बोलसु किह जाह्न,ताऊ काछे मूलुक साल लेह मुलुके नाज योख्याहुहोदोस;चेहेने कोरी थाक ,खाहेन,पीहेन,सूखे थाक|’
\v 20 पर परमेश्वर हे तीउलेह बोलोह,’ओह चलाक|आहज राची तेरो जाह्न ताउ लेह शोठाहेस;तेका जोह कुछ ताइहे कोठाह कियोदोस होसो कासा फिरेस?’
\v 21 हेवेह हे होसो मानुष बीह जुन आपु लेह रुपया कोठाह कोरदो,पर परमेश्वराही नजर केह सेठ नाही|’
\v 22 तेका तीउहे आपरे चेला होरी लेह बोलोह,”हेवेह हाउ तुबोरी लेह बोलदोसु,आपरो जाह्नाही फिक्र नोकरोहे किह आम्बोरी क्यह खाह्सी;ना आपरो डेह रीह किह क्यह बुदीसी|
\v 23 क्योकि खाहु काह जाह्न,आह गाछे काह डेह बोह्डोस|
\v 24 काहो लेह शाहो;होसे नाता बोह्दे,ना काटदे;ना तेना नाज आह ना उरच थाकदो;तेह बीह परमेश्वर तेनोरलेह दाचदो|तुम्बाह कीमत चोरखी होरी काह केती मूलुकस|
\v 25 तुम्बोरी माझ हेनो कुनस जुन फिक्र किदे आपरो उम्र लेह इक दिउस बीह बोडाही सोकेस?
\v 26 हेवेह अगर तुम्बोरी सेबका लोह्ठो काम खोहटी नोबोलदे,तेह ओरीक बातेह रोह किहु फिक्र कोरदे सोह?
\v 27 सोसना बोट लेह शाहों किह होसे केहो बोरजेन्स:तेनेह ना मेहनत कोरदे,ना कातदे;तेह बीह हाउ तुम्बोरी लेह बोलदोसु किह सुलेमान बीह आपरो सैब एशो आराम केह,होतेन माझ काह कासी रेह जेह गाछे निबिदिदो थेहो|
\v 28 हेवेह अगर परमेश्वरा डोखरा खोहर लेह,जोह आजस या कालेस फलड आछीदे बोहिहेस,हेनोह बिदयाहोदोस;तेह ओह कमजोर विश्वासी होरी,होसो तुबोरी लेह किहु निबिदया?
\v 29 तुम्बोरी हयो बातेह रोह पोता कोरेन नाथाकोहे किह क्यह खाह्सी आह क्यह पीसीह,आह आह ना निन्दा करोहे|
\v 30 क्योकि धोरती रेह सैब जाताहे मानुषो हयो सैब चीजो लेह लोरिहेन थाकदे:आह तुम्बाह बाह जानदोस किह तुम्बोरी लेह हयो चीजाही जरूरत श|
\v 31 पर तीउरो राज्य रीह खोज करोह,तेह हयो चीजो बीह तुबोरिलेह पोरेस|
\v 32 “ओह लोठे टोली,नोडोरोहे;क्योकि तुबाह बाह लेह हयो बोह्लो लागोदोस,किह तुबोरी लेह राज्य दिहे|
\v 33 आपरो जायजात बेचीदे दान करोह;आह आपु लेह हेनो बटुहा बन्याहो जोह पुरानो निफिरदो,मतलब स्वर्ग लेह हेनो रुपया कोठाह कोरोह जोह नोघोटदो आह जेथा नियार चोहर नान्छदो,आह किरोह नोचोरचोरादो|
\v 34 आपरो जायजात बेचीदे दान करोह;आह आपु लेह हेनो बटुहा बन्याहो जोह पुरानो निफिरदो,मतलब स्वर्ग लेह हेनो रुपया कोठाह कोरोह जोह नोघोटदो आह जेथा नियार चोहर नान्छदो,आह किरोह नोचोरचोरादो|
\v 35 “तुबाह गाचको बानी छारोहे आह तुम्बाह दीयो जोलदा थाके,
\v 36 आह तुम्बोरी होसे मानुष जेह बोह्नो,जोह आपरो मालिक रोह इंतजार कोरेन थाकदो किह होसो शादी काह केतरा वापस आछेस,किह जेतरा होसो अछिदे दवार टोकटोकाहेस तेह होतेतराहे तीउलेह खोलयाहेस|
\v 37 किस्मत वारे साह होसे दास जाह्लेह मालिक आछीदे उजुहोदो देखदे;हाउ तुबोरी लेह बोलदोसु किह होसो गाचको बानीदे तीउलेह खाहु खाबेलेह बैशाहेस,आह नियार आछीदे तीउरी सेवा कोरेस|
\v 38 अगर होसो राची या आधो राची काह पीछु आछीदे तेनोरलेह उजुहोदो देखदे,तेह होसे दास किस्मत वारे साह|
\v 39 पर तुबोरी हयो जानीह थाको किह अगर घोरा मालिक जानदो किह चोहर केतरा आछेस,तेह चिताइदे थाकदो आह आपरो घोरे केह चोहरी फिरबेलेह निदिदो|
\v 40 तुबोरी बीह तयार थाको;क्योकि जेतरा तुबेह सुन्चिदे बीह नुहा,होतेतरा मानुषा छोटु बीह आछेस|”
\v 41 तेका पतरस हे बोलोह,”ओह प्रभु,क्यह हयो उदाहरण तू आंबोरी लेह हे या सैबिलेह बोलदो सेह|”
\v 42 प्रभु हे बोलोह,”होसो विसवास लायक आह दिमाग वारो कुनस,जासा मालिक तीउरो नुकुर शाबेलेह छारदो किह तेनोरलेह वक्त केह राशन देह|
\v 43 किस्मत वारोस होसो नुकुर,जासलेह तीउरो मालिक आछीदे हेवेह खोटदो देखे|
\v 44 हाउ ताउलेह सोच्ची बोलदोसु,होसो तीउलेह सैब कमाही गाश हकदार फिराहेस|
\v 45 पर अगर होसो नुकुर सुन्चिदो लागे किह मेरो मालिक आछ्बेलेह लेट फिरेनस,आह नुकुरो लेह लोसबेलेह-कुटबेलेह लागदे,आह खाबेलेह-पीबेलेह कंजूस फिरदे|
\v 46 तेह होसो नुकुरा मालिक हेनो दिउस,जेतरा होसो होतिउरो इन्तजार नोकोरदो,आह हेनो वक्त जेथलेह होसो नाजानदो,आछेस आह तीउलेह मुश्किल सजा दिनीदे तीउरो हिस्सा आधबोरो विसवास कोरदे वारे लेह दिहेस|
\v 47 होसो नुकुर जोह आपरो मालिक हाई मर्जी जानदो थेहो,आह तयार नाही थाको आह ना तीउरी मर्जी हे हाड़ो,मूलुक लोसीहेस|
\v 48 पर जोह नाजानिदे लोसिना लायक काम खोटदे होसो दोक लोसीहेस|हेवेह जेनलेह मूलुक दिनोदोस,तेनका मूलुक माँगसाह;आह जेना हवाले दियोदोस,तेनकाह मुलुक खोससा|
\v 49 “हाउ धोरती केह आग लाबेह आहोदोसू;आह क्यह चाह्दोसू सिर्फ हेहो किह एबी हिशीदे|
\v 50 मुला ताह इक बपतिस्मा माँगनास,आह जेतरा सेकार हेहो नीफिरा तेतरा सेकार हाउ केनो फिक्र केह थाकसु|
\v 51 क्यह तुबोरी सोम्झदे सोह किह हाउ धोरती केह सैबिलेह बैठयाबेह आहोदोसू?हाउ तुबोरी लेह बोलदोसु;नुहा,पर आलाग कोरबेलेह आहोदोसू
\v 52 क्योकि एबी काहे इक घोरे पांच मानुष आपु माझी दुश्मनी छारसाहत्रोन दुई सी आह दुई त्रोन सी|
\v 53 बाह छोटु सी,आह छोटु बाह सी दुश्मनी छारेस;अम्मा छोहटी सी,आह छोहटी अम्मा सी,शाह्शु बुहारी सी,आह बुहारी शाह्शु सी दुश्मनी छारेस|”
\v 54 तीउहे रश लेह बीह बोलोह”जेतरा तुबोरी दारे बीले बाद्लीदो देखदे सोह तेह होतेतराहे बोलदे सोह किह लागेस,आह होतेवहे फिरदो;
\v 55 आह जेतरा पोरू काह बागूर आछ्दो देखदे सोह किह सैब परामाइहेस,आह होतेवहे फिरदो|
\v 56 ओह मारे मोन वारे,तुबेह धोरती सी स्वर्ग हा नेन-नोक्शा रहस्य जानीह सोकसोह,पर हयो जामाना रोह बारे केह किहू रहस्य लेह नोसोम्झदे सोह?
\v 57 तुम्बोरी आपु हे फैसला किहु नोकोरदे किह क्यह ठीकस?
\v 58 तुम्बोरी आपु हे फैसला किहु नोकोरदे किह क्यह ठीकस?
\v 59 हाउ ताउलेह बोलदोसु किह जेतरा सेकार तू हिस्केन-हिस्केन सेकार नोलोसीहे तेतरा सेकार होतेथ काह छुहुटी नोसोकेह|”
\c 13
\p \v 1 होतेतराहे एकया मानुष पोछे,आह तीउलेह होसे गलीलिया होरी रोह बारे केह बोलदे लागे,जासा खून पिलातुस हे होतेनाहे बलिदान सी मिशाहोदो थेहो|
\v 2 हेहो शुनीदे तीउहे होतेनोरी लेह जवाब केह हेहो बोलोह,”क्यह तुबोरी सोम्झदे सोह किह हेनोरी गलील सी सैब गलीली होरी काह बोह्दी पापी थेह किह तेनोर गाश हेनो दुख आहो?
\v 3 हाउ तुबोरिलेह बोलदोसु किह नुहा;पर अगर तुबोरी मोन नोबोदलयादे तेह तुबोरी बीह हेवहे ख़त्म फिरसोह|
\v 4 या,क्यह तुबोरी सोम्झदे सोह किह होसे ठाराह जनी जेन केह शीलोह रोह गुम्मट छुटो,आह तेनोरी दबायाउइदे मोरेह:यरूशलेम रेह आह सैब थाकदे वारे काह बोह्दी पापी थेह?
\v 5 हाउ तुम्बलेह बोलदोसु किह नुह;पर अगर तुबोरी मोन नोबोदलयादे तेह तुबेह सैबिहे हेवेह ख़त्म फिरसोह|”
\v 6 तेका तीउहे हयो उदाहरण बीह बोलोह:”कासा हेन दाख रोह लानी केह इक अंजीर हा बोट लागोदो थेहो|होसो होतेथ केह फोह्ल लोरिबे आहो,पर नाही पोहरो|
\v 7 तेका होतिउहे दाख हा चोकीदार लेह बोलोह,”शाह,त्रोन साल काहे हाउ हयो अंजीर हा बोटकेह दाख लोरिबेलेह आछ्दोसु,पर नोपोरदो|हेथलेह काटाही टलया किह हयो डोखरे लेह बीह किहु घेराहेन थाकेस?’
\v 8 तीउहे होतिउलेह जवाब दिनों,’ओह मालिक,हेथलेह हयो साल आह थाकबेलेह देह किह हाउ हेथलेह चार बिले कोतिदे गोबार भेजसु|
\v 9 अगर तेका फोलदे तेह ताह ठीकस,नाताह काटी टलायाना’|”
\v 10 सब्त हा दिउस होसो इक कलीसिया केह प्रचार कोरेन थेहो|
\v 11 होतेथ इक दयानी थीह जेसकेह ठाराह साल काह इक कमजोर कोरदी बुरी आत्मा लागीदी थीह,आह होसो कोंगटी फिरीदी थीह,आह केहो बीह सीधा फिरी नोबोलदी थीह|
\v 12 यीशु हे होतेसलेह शाइदे आराहो आह बोलोह,”ओहदयानी,तू आपरी कमजोरी काह छुहुटी|”
\v 13 तेका तीउहे होतेस गाश हाथ छारो,आह होसो होतेतराहे सीधा खोहरी फिरी आह परमेश्वराही बढ़ाही कोरदी लागी
\v 14 हेथाही ताइहे किह यीशु हे सब्त हा दिउस तेसलेह चांगी किहो थेहो,कलीसिया रोह सरदार रिसियाकर मानुषो लेह बोलदो लागो,”छोह दिउस सह जेथकेह काम खोट्नो चाहनो,हेवहे:होसे दिउस आछीदे चांगे फिरदे सोह,पर सब्त हा दिउस नुहा|”
\v 15 हेहो शुनीदे प्रभु हे जवाब दिनो,”ओह मारे मोन वारे,क्यह सब्त हा दिउस तुबोरी माझ काह एक्या आपरो बोलाद सी बैल लेह खूंटी काह गारीदे पानीहु पीयाबे लेह निनीदे सोह?
\v 16 तेह क्यह ठीक नेथेहो किह हयो दयान जोह अब्राहम हाई छोहटी सह जेसलेह शैतान हे ठाराह साल काह वश केह किहोदो थेहो,सब्त हा दिउस हयो वशकोरम काह छुहुटी?”
\v 17 जेतरा तीउहे होसे बातेह बोलीह,तेह तीउरे सैब दुश्मन शर्मिंदा फिरे,आह सैब रश होसो बढ़ाही रोह काम काह जोह होसो खोटदो थेहो,खुश फिरे|
\v 18 तेका तीउहे बोलोह,”परमेश्वरा राज्य कास जेनोस?आह हाउ तीउरी तुलना केथेह दिहु?
\v 19 होसो राई रोह इकदाना जेहोस,जेथलेह इक मानुष हे माँगिदे आपरो शहारे केह बहो:आह होसो बोरजिदे बोट बोह्नो;आह चोरखी हे होतेथाही टेहनी केह घोसला बनाहो|”
\v 20 तीउहे फिरी बोलोह,”हाउ परमेश्वरा राज्य रोह तुलना केथेह दिहु?
\v 21 होसो सुरमाउहोदो चीकास जेहोस,जेथलेह इक दयानी हे माँगिदे त्रोन टाहठी चीकास केह मिशाहो,आह मुछ्दा-मुछ्दा होसो सैब चीकास सुरमाउहो|”
\v 22 होसो देश-देशकेह आह गराहो-गराहो बेती हडदा प्रचार कोरदा यरूशलेम बीले नाशेन थेहो,
\v 23 तेह कुनीहेन तीउका पूछो,”ओह प्रभु,क्यह उद्दार माँगदे वारे दोकसाह?”तीउहे होतेनोरी लेह बोलोह,
\v 24 “पाको दवार काह हाइते नाशना कोशिश करोह,क्योकि हाउ तुबोरी लेह बोलदोसु किह मुलुके नाश्बेलेह चाह्साह ,आह नाशी नोसोका|
\v 25 जेतरा घोरा मालिक उजूइदे दवार बुदी थाकदे,आह तुबोरी बाहे खोरे फिरीदे दवार टोकटोकाइदे बोलदे लागे,’ओह प्रभु,आबोरी लेह खोलयाह,’आह होसो जवाब दिहेस,”हाउ तुबोरी लेह नाजान्दोसु,तुबोरी किहे रेह सोह?’
\v 26 जेतरा घोरा मालिक उजूइदे दवार बुदी थाकदे,आह तुबोरी बाहे खोरे फिरीदे दवार टोकटोकाइदे बोलदे लागे,’ओह प्रभु,आबोरी लेह खोलयाह,’आह होसो जवाब दिहेस,”हाउ तुबोरी लेह नाजान्दोसु,तुबोरी किहे रेह सोह?’
\v 27 पर होसो बोलेस,’हाउ तुबोरी लेह बोलदोसु,हाउ तुबोरी लेह नाजान्दोसु तुबोरी किहे काह सोह|ओह कुकर्मी होरी,तुबोरी सैबिहे मुका दूर फिरो|
\v 28 होतेथ रुना सी दांत पीसना हुहेस;जीहे तुबोरी अब्राहम सी इसहाक आह याकूब सी सैब भविष्यवाणी कोरदे वारे लेह परमेश्वरा राज्य केह बैशेदे,आह आपु लेह बाहे गारोदो देखसोह ;
\v 29 आह पूर्व सी पश्चिम;उतर सी दक्षिण काह मानुष आछीदे परमेश्वरा राज्य रोह बोहोज केह शामिल फिरसोह|
\v 30 आह शाहों,एक्या पीछाहे रेह साह तेनोरी आन्गमाहे फिर साह,आह एक्या जोह आन्गमाहे साह,तेनोरी पीछाहे फिरसाह|
\v 31 होतेतराहे एक्या फरीसी होरी हे आछीदे तीउलेह बोलोह,”इदेह काह निकलीदे ठुर,क्योकि हेरोदेस ताउलेह मारबे चाहदोस|”
\v 32 तीउहे होतेनोरी लेह बोलोह,”नाशिदे होसो गीदड़ लेह बोल किह शाह,हाउ आज सी काले बुरी आत्मा लेह गारदो आह बयाज्लेह होरी लेह चांगो कोरदोसु,आह त्रोन दिउस आपरो काम पुरो कोरसु|
\v 33 तेह बीह मुला आज सी काले आह पोशी हाड़ना जरुरीस,क्योकि हेहो फिरी नोसोका किह कुनेह भविष्यवाणी कोरदो वारो यरूशलेम काह बाहे मोरेस|
\v 34 “ओह यरूशलेम|ओह यरूशलेम|तू जोह भविष्यवाणी कोरदे वारे लेह मारदेसोह,आह जेनलेह ताउकाछे भेजदे साह तेनोरलेह जानी हे लोसदो सेह|केतीबेरा माइहे हेहो चाहो किह जेहो मुर्गी आपरो छोटु लेह आपरो पंख पार कोठाह छारदी,हेतेवहे हाउ बीह तेरो छोटु लेह कोठाह छारु,पर तुबोरी हे हेहो नाही चाहो|
\v 35 शाहो,तुबाह घोर तुम्बलेह परामाही छारदोस,आह हाउ तुबोरी लेह बोलदोसु:जेतरा सेकार तुबोरी नोबोलेह,’किस्मत वारोस होसो,जोह प्रभु रोह नाहो हे आछ्दोस,’तेतरा सेकार तुबोरी मुला फिरी कादुहे नेदेखोह|”
\c 14
\p \v 1 तेका होसो सब्त हा दिउस फरीसी रेह सरदार माझ काह इक घोरे खाहु खाबे नाठो;आह तेनोरी तीउलेह मारबेलेह थेह|
\v 2 तेका होसो सब्त हा दिउस फरीसी रेह सरदार माझ काह इक घोरे खाहु खाबे नाठो;आह तेनोरी तीउलेह मारबेलेह थेह|
\v 3 हेथकेह यीशु हे व्यवस्थापक सी फरीसी होरी लेह बोलोह,”क्यह सब्त हा दिउस चांगो कोरना ठीक सोह किह नाही?”
\v 4 पर तेनोरी चुटचुटा थाके|तेका तीउहे होतीउलेह छुन्गिदे चांगो किहो आह नाशबेलेह दिहो,
\v 5 आह तेनोरलेह बोलोह,”तुबोरी माझ हेनो कुनस,जासा बैल या बोलाद गडा केह लोटेस आह होसो सब्त हा दिउस होतेलेह होतेतराहे बाहे नागरा?
\v 6 तेनोरी हयो बातेह रोह किछे बीह जवाब दिह नाही सोकेह|
\v 7 जेतरा तीउहे देखो किह आराहेदे मानुष केहो बोह्लो-बोह्लो जागाह छाटयादे तेह इक उदाहरण दिनीदे तेनोरलेह बोलोह,
\v 8 जेतरा कुन ताउलेह शादी केह आरासाह,तेह बोह्लो जागाह केह नेबेशेह,किहे हेहो नुनो चाहनो किह होतिउहे ताउका बीह बोह्ड़ो लेह आराहोदो हुहेस,
\v 9 आह जूनीहे ताउलेह सी होतिउलेह दुइहे लेह आराहोदो हुहेस,आछीदे ताउलेह बोलेस,’हीउलेह जागाह देह,’आह तेका ताउलेह शर्मिंदा फिरीदे सैबिका पीछाहे रोह जागाह केह बेशना पोडेस|
\v 10 पर जेतरा ताउलेह आरासाह तेतरा सैबिका पीछाहे रोह जागाह केह बैशेह किह जेतरा होसो,जूनीहे ताउलेह भेदोदो हुहेस आछेस,तेह ताउलेह बोलेस,’ओह सॉगी,आन्गमाहे हडिदे बेश,’तेका ताउसी बैशदे वारा आन्गमाहे तेरी इज्जत बोडेस|
\v 11 क्योकि जुन कुनेह बीह आपु लेह बोह्ड़ो सोम्झेस,होसो लोह्ठो फिरेस;आह जुन कुनेह बीह आपु लेह लोह्ठो सोम्झेस,होसो बोह्ड़ो फिरेस|”
\v 12 तेका तीउहे आपु लेह आरादो वारो लेह बीह बोलोह,”जेतरा तू दिउस हा या राची रोह खाहु खाह्सेह,तेह आपरे सॉगी सी भाही आह रिश्तेदार होरी सी सेठ पड़ोसी होरी लेह नाशाहे,किहे हेहो निफिरनो चाहनो किह तेनोरी बीह ताउलेह आराहे,आह तेरो बदला पुरो फिरे|
\v 13 पर जेतरा तू खाहु खाह्सेह तेतरा गिरिबो,टूउड़े,लेंगरे सी आंधे होरी लेह आराहे|
\v 14 तेका तू किस्मत वारो हुसेह,क्योकि तेनोरी केह ताउलेह वापस दिबेलेह किछे नुहा,पर ताउलेह धर्मी होरी रोह जीउदी बेरा हेथा इनाम पोरेस|”
\v 15 तीउसी खाहु खादे वारे माझ काह एकीहे हयो बातेह शुनीदे तीउका बोलोह,”किस्मत वारोस होसो जोह परमेश्वरा राज्य केह खाहु खाहेस|”
\v 16 तीउहे होतिउलेह बोलोह,”इक मानुष हे बोह्ड़ो भोह्ज दियो आह मुलुको लेह आराहो|
\v 17 जेतरा भोह्ज तयार फिरो तेह होतिउहे आपरो नुकुरा हाथे आराइदे मानुषो लेह बेदानु भेजो,’आछो,एबेह भोह्ज तयार सह|’
\v 18 पर तेनोरी सैबका सैब माफी माँगदे लागे|एकीहे तीउलेह बोलोह,’माइहे डोखरो लोहदोस,आह जरुरीस किह होतेथ लेह शाहू;हाउ ताउका बिनती कोरदोसु,मुला माफ कोर|’
\v 19 आएकीहे बोलोह,’माइहे पांच जोड़ा बोलाद लोहदोस,आह तेनलेह पोरोखबे नाशसु;हाउ ताउका बिनती कोरदोसु,मुला माफ कोर|’
\v 20 इक आएकिहे बीह बोलोह,’माइहे शादी किह्दीस,हेथाही ताइहे हाउ आछी नोसोकुह|’
\v 21 होसो नुकुर हे आछीदे आपरो मालिक लेह हयो बातेह शुनाही|तेका घोर हा मालिक हे रोश लागिदे आपरो नुकुर लेह बोलोह,’देशा बाजार सी बातेह होरी केह सीरिक नाशिदे गिरिबो,टूउड़े,लेंगरे सी आंधे लेह इदेह गिनुइदे आछो|’
\v 22 नुकुर हे फिरी बोलोह,’ओह मालिक,’जेहो ताइहे बोलो थेहो,हेतेवहे किहोदोस;आह फिरी बीह जागाह सह|’
\v 23 मालिक हे नुकुर काह बोलोह,’रोड़े केह सी बाड़ो बीले नाश आह मानुषो लेह बिवश किदेह गिनुइदे आछे ताकि मेरो घोर बोरिहेस|
\v 24 क्योकि हाउ ताउलेह बोलदोसु किह होसे आराहेदे मानुषो माझ काह कुनेह मेरो भोह्ज लेह नाचाखा’’|”
\v 25 जेतरा बोह्ड़ो रश तीउसी नाशेन थेह,तेतरा तीउहे पीछाहे शुरुइदे तेनोरलेह बोलोह,
\v 26 “अगर कुन मुकाछे आछ्दे,आह आपरो बाह सी अम्मा आह द्यान सी छोटु आह भाही सी बोहेनो होरी लेह वरन आपरो जाहन लेह बीह बोह्लो नाजान्दो,तेह होसो मेरो चेला बोनी नोसोका;
\v 27 आह जुन कुनेह आपरो दुख नेसेह्दे,आह मुक पीछाहे नाछ्दे,होसो बीह मेरो चेला बोनी नोसोका|
\v 28 “तुबोरी माझ कुनस जोह गडा बनयाबे चाह्दो हुहेस, आह पेहले बैशिदे खर्च नोजोडयाह किह पुरो कोरनाही हिम्मत मुकेह साह कि नाही?
\v 29 किहे हेहो निफिरनो चाहनो किह जेतरा होसो बन्याना शुरू कोरेस पर तयार कोरी नोसोकदे,तेह सैबिहे शाहदे वारे हेहो बोलिदे तीउरो मजाक उडायाबे लागदे,
\v 30 ‘हयो मानुष बनयाबे ताह लागो पर तयार कोरी नाही सोको?’
\v 31 या कुन हेनो राजास जोह ओरीक राजा सी लोसिबे नाशदो हुहेस,आह पेहले बैशिदे नुसुन्चिदो किह जोह बीस हजार गिनुइदे मुकसी लोसिबे आछ्दो,क्यह हाउ दस हजार गिनुइदे तीउरो मुकाबला कोरी सोकसु,या नोसोकु?
\v 32 नाता तीउरो दूर थाकदी बेरा हे होसो दूतो लेह भेजीदे बैठयाबे चाहेस|
\v 33 हेवेह तुबोरी माझ काह जून कुनेह बीह आपरो सैब कुछ नोशोठया,होसो मेरो चेला बोनी नोसोका|
\v 34 “लोन ताह बोह्सोह,पर अगर लोन हा टेस्ट मारे हुदे,तेह होसो क्यह चीज काह लोनु वारो फिरेस|
\v 35 होसो नाता डोखरा आह ना गोबरा काम आछ्दो:होतेथ लेह ताह मानुष बाहे फिकादो|जासाहे शुननाहे कान सह होसे शुनोह|”
\c 15
\p \v 1 सैब ज्ञान माँगदे वारे सी पापी तीउकाछे आछेन थाकदे थेह ताकि तीउरी बातेह शुनेह|
\v 2 पर फरीसी सी शास्त्री बुडबुडादा बोलदे लागे,”हयो ताह पापी होरी सी बैठिदोस आह तेनोर सी खाह्दो बीहस|”
\v 3 तेका तीउहे तेनोरलेह हयो उदाहरण बोलोह:
\v 4 “तुबोरी माझ कुनस जासकेह सो बेरे साह,आह होतेथ माझ काह इक हिराइदे,तेह निरान्वे बेरे लेह जांगाल केह शोठाइदे,होसो हिराउइदी लेह जेतरा सेकार नोपोरा लोरिहेन नाथाकाह? तेका तीउहे तेनोरलेह हयो उदाहरण बोलोह:
\v 5 आह जेतरा पारदी,तेका होसो कताही ख़ुशी हे होतेथलेह काने गाश चुन्गदो;
\v 6 आह घोरे आछीदे सॉगी सी पड़ोसी होरी लेह कोठाह कोरिदे बोलदो,”मुकसी ख़ुशी मनायाहो क्योकि मेरी हिराउइदी बेरी पोरिदीस|’
\v 7 हाउ तुबोरी लेह बोलदोसु किह हेवेह इक मोन बोदलयादो पापी रोह बारे केह स्वर्ग केह बीह हेती हे”खुशी हुहेस,जेती किह निरान्वे हेनहें धर्मी रोह बारे केह नाथाकदो,जेनलेह मोन बोदलयानाई जरूरत नाही| ख़ुशी फिरदी|
\v 8 “या कुन हेनी द्यान हुहेस जासकेह दस डॉलर हुहेस,आह होतेथ माझ काह इक हिराइदे,तेह होसो दीयो जालाइदे आह घोरे लेह झाडाही-जुड़ाइदे,जेतरा सेकार नोपोरा जी जाह्न लाइदे लोरिहेन नाथाका?
\v 9 आह जेतरा पोरदो,तेह होसो आपरी सॉगी सी पड़ोसी होरी लेह कोठाह कोरिदे बोलदी,’मुकसी ख़ुशी मनयाहो,क्योकि मेरो हिराउहोदो डॉलर पोरोदोस|’
\v 10 हाउ तुबोरी लेह बोलदोसु किह हेवेह इक मोन बोदलयादो पापी रोह बारे केह परमेश्वराहे दूतो रोह आन्गमाहे ख़ुशी फिरदी|”
\v 11 तेका तीउहे बोलोह,”इक मानुषा हे दुई छोटु थेह|
\v 12 तेन दुई माझ काह लोह्ठो हे बाह लेह बोलोह,’ओह बाह,जायजात केह जोह हिस्सा मेरोस होसो मुला देह|’तीउहे तेन दुई लेह आपरो जायजात हा हिस्सा बांटो|
\v 13 बोह्दी दिउस नाही फिरो थेहो किह लोह्ठो छोटु सैब कुछ कोठाह किदे आइक देशकेह ठुरो आह होतेथ उलटो काम केह आपरो रुपया छेको|
\v 14 जेतरा होसो सैब कुछ खोर्च कोरदो,तेह होसो देशकेह बोह्ड़ो बीजोह नाशदो,आह होसो कताही खाली फिरो|
\v 15 हेथाही ताइहे होतेथ होसो देशकेह थाकदे माझ काह एकी काछे नाशी थाको|होतिउहे तीउलेह आपरो डोखरे केह सुंगारो लेह चारबेलेह छारो|
\v 16 आह होसो चाह्दो थेहो किह होसे फोल लेह जोह सुंगारो खाह्दे थेह,आपरो पेट बोहरे;आह तीउलेह कुनेह किछे निदीदे थेह|
\v 17 जेतरा तीउलेह रोष लागो तेह बोलदो लागो,’मेरो बाह रेह केती नुकुरो लेह खाहु काह बोह्दी रोटी पोरदीस,आह हाउ इदे बोखे कोरी मोरेन सुह|
\v 18 हाउ एबेह उजुइदे आपरो बाह काछे नाशसु आह तीउलेह बोलसु किह बाह,माइहे स्वर्ग हा खिलाफ केह आह तेरी नजर केह पाप किहोदोस|
\v 19 एबेह हयो लायक नाही थाकोदोसु किह तेरो छोटु बोलसा,मुला आपरो इक नुकुरा जागाह केह छार|’
\v 20 “तेका होसो उजुइदे,आपरो बाह काछे नाठो:होसो एबी दूर हे थेहो किह तीउरो बाह हे होतिउलेह देखीदे पापयाहो,आह दोडायाउइदे तीउसी शह्टो,आह मूलुक खुश फिरो|
\v 21 छोटु हे होतिउलेह बोलोह,बाह,माइहे स्वर्ग हा खिलाफ सी तेरी नजर केह पाप किहोदोस;आह एबेह हयो लायक नाही थाकदोसु किह तेरो छोटु बोलसा|’
\v 22 पर बाह हे आपरे नुकुरो लेह बोलोह,’सीरिक शारो काह बीह शारो गाछो गारीदे हीउलेह बीदयाहो,आह हिउरो हाथे केह अंगुठी,आह रोह्ड़े केह आला लयाहो,
\v 23 आह पालाहोदो बाकरो आनीदे मारो ताकि ताबोरी खाइदे ख़ुशी मनयासी|
\v 24 क्योकि मेरो हयो छोटु मुहोदो थेहो,फिरी जीउहोदोस:हिराउहोदो थेहो,एबे पोरोदोस आह तेनोरी ख़ुशी मनायादे लागे|
\v 25 क्योकि मेरो हयो छोटु मुहोदो थेहो,फिरी जीउहोदोस:हिराउहोदो थेहो,एबे पोरोदोस आह तेनोरी ख़ुशी मनायादे लागे|
\v 26 हेवेह:होतिउहे इक नुकुर लेह आराइदे पूछो,’हयो क्यह फिरेनस?’
\v 27 तीउहे होतिउलेह बोलोह,’तेरो भाही आहोदोस,आह आह तेरो बाह हे पालाहोदो बाकरो काटोदोस,हेथाही ताइहे किह होसो बोह्लो चांगो पोरोदोस|’
\v 28 हेहो शुनीदे होसो रोशे कोरी बोरुहो आह हाइते नाही नाठो,पर होतिउरो बाह बाहे आछीदे तीउलेह मनादो लागो|
\v 29 होतिउहे बाह लेह जवाब दिनों,’शाह,हाउ हेती बोराश काह तेरी सेवा कोरेन सुह आह कादुहे बीह तेरी आज्ञा नाही टालयाही,तेह बीह ताइहे मुला कादुहे इक बेरी रोह गाबलू बीह नाही दिनों किह हाउ आपरे सॉगी होरी सी ख़ुशी मनायादो|
\v 30 पर जेतरा तेरो हयो छोटु,जूनीहे तेरी कमाही फूको छेकिदे आहोदोस,आछीदे,तेह होतीउलेह ताइहे पालयाहोदो बाकरो काटो|’
\v 31 तीउहे होतिउलेह बोलोह,’छोटु,तू सोदा मुकसी सेह;आह जोह कुछ मेरोस होसो सैब तेरोहेस|
\v 32 पर एबेह ख़ुशी हे थाकनो चाहनो क्योकि हयो तेरो भाही मुहोदो थेहो,फिरी जीउहोदोस;हिराउहोदो थेहो,एबेह पोरोदोस’|”
\c 16
\p \v 1 तेका तीउहे चेला होरी लेह बीह बोलोह,”किहेन सेट हा इक खजानची थेहो,आह मानुषो हे तीउरो आन्गमाहे तीउ गाश हयो दोष लाहो किह होसो तेरी कमाही फूको छेकदोस|
\v 2 हेथाही ताइहे:होतीउहे तीउले आराइदे बोलोह,’हयो क्यह्स जोह हाउ तेरो बारे केह शुनेन सुह?आपरो स्टोर शाहना हिसाब देह,क्योकि तू आन्गमाहे काह स्टोर हा मालिक थाकी नोसोकेह|’
\v 3 तेका स्टोर हा मालिक सुन्चिदो लागो,’एबेह हाउ क्यह कोरु?क्योकि मेरो मालिक एबेह स्टोर हा काम मुका खोसेनस|माटी ताह मुका नोकोतिहा;आह भीख माँगबेलेह मुला शर्म लागदोस|
\v 4 हाउ सोमझोदोसु किह क्यह कोरसु,ताकि हाउ जेतरा स्टोर हा काम काह गारी बेजसु तेह मानुष मुला आपरो घोरे नीसा|’
\v 5 तेका तीउहे आपरो मालिक रेह रीन माँगदे वारे लेह इक-इक कोरदा आराहो आह पेहले वारे काह पूछो,’ताउ गाश मेरो मालिक हा केती रीन सह?’
\v 6 होतीउहे बोलोह,’सो कोहली तेल,’तेका तीउहे होतीउलेह बोलोह,’आपरो खाता इदेह आराह आह बैशिदे सीरीक पचास लिख|’
\v 7 तेका तीउहे आइकी काह पूछो,’ताउ गाश केती रीनस?’होतिउहे बोलोह,’सो टाठ गेहू,’तेका तीउहे होतीउलेह बोलोह,’आपरो खाता इदेह आनीदे आस्सी लिख|’
\v 8 “मालिक हे होसो पापी खजानची लेह शाहों किह तीउहे चालाकी हे काम किहोदोस|क्योकि हयो धरती रेह सैब मानुष आपरे जमाना रेह मानुषो सी रीति-रिवाज केह ज्योति रेह मानुषो काह बोह्दी चालाक साह|
\v 9 आह हाउ तुम्बलेह बोलदोसु किह पाप हा कमाही काह आपु लेह सॉगी बन्याहो,ताकि जेतरा होसो ख़त्म फिरेस तेह होतेनोरी ताउलेह रोजेह लेह आपु सी छारसाह|
\v 10 जोह दोक लेह हे दोक काह सोच्चोस,होसो बोह्दी बीह सोच्चोस:आह जोह दोक लेह हे दोक काह पापीस,होसो बोह्दी लेह बीह पापीस|
\v 11 हेवेह:जेतरा तुबोरी पापी रोह कमाही हे सोच्चे नाही थाके,तेह सोच्चाई रीह कमाही तुम्बलेह कुन दिसा?
\v 12 आह अगर तुबोरी आइकी रोह कमाही केह सोच्चे नाही थाके तेह जोह तुबाहस,होतेथलेह तुबोरी लेह कुन दिहेस?
\v 13 “कुनेह नुकुर दुई मालिक हाई सेवा कोरी नोसोका:क्योकि होसो ताह एकी काह दुश्मनी आह आइकी काह प्यार छारेस;या एकी सी जुरुइदे थाकेस आह आइकी सी नुजूरिहा|तुबोरी परमेश्वर सी रुपया दुइहे रोह सेवा कोरी नोसोकोह|”
\v 14 फरीसी जोह लालची थेह, हयो सैब बातेह शुनीदे होतेथा मजाक उड़ायादे लागे|
\v 15 तीउहे होतेनोरी लेह बोलोह,”तुबोरी ताह मानुषा आन्गमाहे आपु लेह धर्मी देखदे सोह,पर परमेश्वर तुम्बाह मोने लेह जानदोस,क्योकि जोह चीज मानुषा नजर केह बोह्डोस,होसो परमेश्वरा नजर केह लोह्ठोस|
\v 16 “व्यव्स्था सी भविष्यवाणी कोरदो यूहन्ना सेकार थाके;होसो वक्त काहे परमेश्वरा राज्य रोह समाचार शुनायाहेन साह,आह जुन कुनेह होतेथ केह मजबूती हे नाशदो|
\v 17 स्वर्ग सी धरती रोह ढोलना व्यव्स्था रोह इक बिन्दु रोह मिटाइना काह बोह्लोस|
\v 18 “जुन कुनेह आपरी दयानं लेह शोठाइदे आइकी सी शादी कोरदो,होसो व्यभिचार कोरदो,आह जुन कुनेह हेनी शोठाइदी दयांन सी शादी कोरदो,होसो बीह व्यभिचार कोरदो|
\v 19 “इक सेठ मानुष थेहो जोह मूखम्लाहे गाछे सी शिंलेन बिदीदो आह रोज एशो आराम सी घमन्डे कोरी थाकदो थेहो|
\v 20 लाजर नाहो हा इक गिरीब दुखनो काह बोरुहोदो तीउरो खोली काछे शोठाही छारदे थेह
\v 21 आह होसो चाह्दो थेहो किह सेठा टेवल गाश काह जूठो हे आपरो पेट भोरेह;इदे सेकार किह कुकुर बीह आछीदे तीउरो दुखने लेह चाटदे थेह|
\v 22 हेहो फिरो किह होसो गिरीब मुहो,आह स्वर्गदूत हे तीउलेह चुगिदे अब्राहम हा मोठलेह केह पोछाहो|होसो सेठ बीह मुहो आह दबायाहो,|
\v 23 आह अधोलोक केह तीउहे दुख केह पोडोदो आपरी आखी खोरी कीदे,आह दुरे काहे अब्राहम हा मोठलेकेह लाजर लेह देखो
\v 24 तेका तीउहे टोखाइदे बोलोह,’ओह बाह अब्राहम,मुला पाप जानीदे लाजर लेह भेज,किह होसो आपरी आहुठी रोह नोश लेह पानी माझ रुजाइदे मेरी जीभ लेह शैली कोरेस,क्योकि हाउ हयो अंगीठी केह तोडपेन सुह|’
\v 25 पर अब्राहम हे बोलोह,’ओह छोटु,याद कोर किह ताइहे आपरी जिन्दगी केह बोहली चीज माँगीदीस,आह हेतेवहे लाजर हे मारे चीज:पर एबेह इदे हयो सुखेह कोरीस,आह तू तोड्पेन सेह|
\v 26 हयो सैब बातेह लेह शोठाइदे आम्बोरी सी तुबोरी माझ इक बोह्ड़ो गडा छारोदोस किह जोह इदे काह होतेत पार तुबोरी काछे नाशबेलेह चाहेस,होसो नाशी नोसोका;आह ना कुन होतेथ काह इदे पार ताबोरी काछे आछी सोकेस|’
\v 27 होतिउहे बोलोह,’तेह ओह बाह,हाउ ताउका बिनती कोरदोसु किह तू हीउलेह मेरो बाह रोह घोरे भेज,
\v 28 क्योकि मेरे पाच भाही साह;तेना आन्गमाहे हयो बातेह रीह गवाही दिहेस,हेहो नुनो चाहनो किह तेनोरी बीह हयो दुखा जागाह केह आहे|’
\v 29 अब्राहम हे होतीउलेह बोलोह,’होतेन काछे ताह मूसा सी भविष्यवक्ता रीह कताबस,तेनोरी होतेनाही शुनेह||’
\v 30 होतिउहे बोलोह,’नुहा,ओह बाह अब्राहम;पर अगर कुन मुहेदे माझ काह तेन काछे नाशदे,तेह तेनोरी मोन बोद्लायासाह|’
\v 31 तीउहे होतिउलेह बोलोह,’जेतरा होतेनोरी मूसा सी भविष्यवक्ता रीह नुशुन्दे,तेह अगर मुहेदे माझ काह कुन जीउदे बीह तेह बीह तीउरी नुशूना’’|”
\c 17
\p \v 1 फिरी यीशु हे आपरे चेला होरी लेह बोलोह,”हेहो नुही सोका किह धोखा नालागा,पर शर्म,होसो मानुष लेह जासा वजय हे हेहो आछ्दीस|
\v 2 जून हेन लोह्ठे माझ काह कुन इक लेह धोखा दिदोस,होतेन लेह हेहो बोह्लो थेहो किह गोराट हा जानी तीउरो शांगे केह लटकायादे,आह तीउलेह गारे माझ टलयादे|
\v 3 होशियार थाको;अगर तेरो भाही पाप कोरदे तेह तीउलेह सोमझा,आह अगर पश्तादे तेह तीउलेह माफ कोर|
\v 4 अगर पुरो दिउस केह होसो सात बेरा ताउलेह बोह्लो बुरो बोलदे आह सातेह बेरा ताउकाछे फिरी आछीदे बोलदे,’हाउ पश्तादोसु,’तेह तीउलेह माफ कोर|”
\v 5 तेका प्रेरितो हे प्रभु लेह बोलोह,”आम्बाह विसवास बोढाया|”
\v 6 प्रभु हे बोलोह,’अगर तुबोरी लेह डांखारा दाना जेती बीह विसवास हुदेह,तेह तुबोरी हयो बाहना बोट लेह बोलदे किह जोहड़ काहे उपटीउइदे पानीउ माझ लाग,तेह होसो होतेवहे लागदो थेहो|
\v 7 “तुबोरी माझ हेनो कुनस,जासा नुकूर डोखरो शहदो या बेरेह चारदो हुहेस,आह जेतरा होसो डोखरे काह आछीदो,तेह होतीउलेह बोलदे,’सीरीक आछीदे खाहु खाबे बैश’?
\v 8 आह हेहो नोबोलदे,’मेरो खाहु तयार छार,आह जेतरा सेकार हाउ खाहु-पीहु तेतरा सेकार गाचको बानिदे मेरी सेवा कोर;तेका पीछु तू बीह खाहे-पीहे’?
\v 9 क्यह होसो,होसो नुकुरा एहसान जानसोह किह होतीउहे होसे हे काम खोह्टो जेथाही आज्ञा दिनीदी थीह?
\v 10 हेवेह तुम्बोरी बीह जेतरा होसे सैब काम लेह खोटसो जेथाही आज्ञा तुबोरी लेह दिनीदी थीह,तेह बोलोह,’आम्बोरी गोलोदे नुकुर सीह;जोह आम्बोरी लेह खोट्नो चाहनो थेहो आम्बोरिहे सिर्फ होसो खोटोदोस|’”
\v 11 हेहो फिरो किह होसो यरूशलेम नाशदी बेरा सामरिया सी गलील रोह माझ बेती नाशेन थेहो|
\v 12 किहेन गराहो केह नाश्दी बेरा तीउलेह दस भूस्या बैठुहे|
\v 13 तेनोरिहे दूर खोरेह फिरीदे जोरिहे टोखाइदे बोलोह,”ओह यीशु,ओह मालिक,आम्बोरी लेह दया कोर|”
\v 14 तीउहे तेनोरलेह शाइदे बोलोह,”नाशोह,आह आपु लेह पुज्यारी लेह देखाहो|”आह नाश्दा हे नाश्दा तेनोरी ठीक फिरे|
\v 15 तेका तेनोरी माझ काह एकीहे हेहो शाइदे किह हाउ चांगो फिरोदोसु,जोरिहे टोखादा परमेश्वराई बडाही कोरदा आहो;
\v 16 आह यीशु रोह रहडे केह झुकीदे तीउरो धन्यवाद कोरदो लागो;आह होसो सामरी थेहो|
\v 17 हेथ गाश यीशु हे बोलोह,”क्यह दसे ठीक नाही फिरे,तेह होसे नोह जोहनी किहेसा?
\v 18 क्यह हयो परदेसी लेह शोठाइदे कुनेह आह नाही आहे जोह परमेश्वराई बढ़ाही कोरेस?”
\v 19 तेका तीउहे होतीलेह बोलोह,”उजुइदे नाश;तेरो विसवास हे ताउलेह चांगो कियोदोस|”
\v 20 जेतरा फरीसी हे तीउका पूछो किह परमेश्वरा राज्य केतरा आछेस,तेह तीउहे तेनोर लेह जवाब दिनो,”परमेश्वरा राज्य निशाना रूप केह नाछ्दो|
\v 21 आह मानुष हेहो नोबोलाह,’शाहों,इदेतस या पोरेतस|’क्योकि शाहों,परमेश्वरा राज्य तुबोरी माझ सह|”
\v 22 तेका तीउहे चेला होरी लेह बोलोह,”होसे दिउस आछेस,जेतरा तुबोरी मानुषा छोटु रोह दिउस माझ काह इक दिउस लेह शाह्बे चाह्सो,आह शाही नोबोलोह|
\v 23 मानुषो तुबोरी लेह बोलसा,’शाहो,पोरेतस|’या ‘शाहों,इदेतस|’पर तुबोरी नानछोहे आह ना होतेथ पीछाहे काह नाशोहे|
\v 24 क्योकि जेहो बिजली सोरोग केह इक कोना काह शुरुइदे सोरोग रोह आइक कोना सेकार चोमोकदी,होतेवहे मानुषा छोटु बीह आपरो द्यारो केह दिखाही दिहेस|
\v 25 पर पेहले जरुरीस किह होसो बोह्दी दुख देखेह,आह हयो जमाना रेह मानुष तीउलेह तुच्छ जानेह|
\v 26 जेहो नूह रोह द्यारो केह फिरो थेहो,होतेवहे मानुषा छोटु रोह द्यारो केह बीह फिरेस |
\v 27 जेतरा सेकार नूह किस्ती केह नोचोह्ड़ो,तेतरा सेकार मानुष खांदे-पींदे थेह,आह होतेनाही शादी फिरदी थीह|तेका रोदांग लागिदे होतेन सैब लेह ख़त्म किहो|
\v 28 आह जेहो लूत हा द्यारो केह फिरो थेहो किह मानुष खांदे-पींदे,लेन-देन कोरदे,बोट लाह्दे आह घोर बनयादे थेह;
\v 29 पर जोह दयारो लूत सदोम काह निकलो,होसो हे दयारो आग सी कालो दुउह सोरोग काह आहो आह सैबिलेह ख़त्म किहो|
\v 30 मानुषा छोटु लेह शाहना द्यारो बीह हेनोहे हुहेस|
\v 31 “होसो दिउस जुन छापार गाश हुहेस आह होतीउरो सामान घोरे हाइते हुदे,होसे होतेथलेह आनबेलेह नोहोरसोहे;आह होतेवहे जुन डोखरे केह हुदे होसो वापस नीफिरा|
\v 32 लूत हाई दयानी लेह याद छारो|
\v 33 जुन कुनेह आपरो जाह्न बोचाबे चाहदे होसो ख़त्म फिरेस,आह जुन कुनेह ख़त्म फिरदे होसो जीउदो थाकेस|
\v 34 हाउ तुबोरी लेह बोलदोसु,होसो राची दुई मानुष एखेह चारपाही गाश हुसा;एकी लेह नीसा आह आइकी लेह शोठयासा|
\v 35 दुई दयानी कोठाह गोराट पीशेन हुसा;एकी लेह नीसा आह आइकी लेह शोठयासा|
\v 36 दुई जोनी डोखरे केह हुसा,एकी लेह नीसा आह आइकी लेह शोठयासा|”
\v 37 हेहो शुन होतेनोरिहे तीउका पूछो,”ओह प्रभु,हेहो किहे फिरेस?”तीउहे तेनोरलेह बोलोह,”लोथस,होतेथ गिद कोठाह फिरसा|”
\c 18
\p \v 1 तेका तीउहे हेथा बारे केह किह रोज प्रार्थना कोरना आह हिम्मत नोशोठयानो चाहनो,तेनोरलेह हयो उदाहरण बोलो:
\v 2 “कुनेन गराहो केह इक वकील थकदो थेहो,जून नाता परमेश्वर काह डोरदो थेहो आह ना कसा मानुषा पोरवा कोरदो थेहो|
\v 3 होसो देशकेह इक विधवा बीह थाकदी थी,जोह तीउ काछे आछी-आछीदे बोलेन थाकदी थीह,’मेरो न्याय कोरिदे मुला मुदाही काह बोचाह|’
\v 4 दोक दिउस सेकार ताह होसो नाही सोमझो पर लास्ट केह मोनेकेह सुनचुइदे बोलोह,’अगर हाउ ना परमेश्वर काह डोरदो,आह ना मानुषो रीह दोक परवा कोरदोसु;
\v 5 तेह बीह हयो विधवा मुला तंग कोरेन थाकदीस,हेथाही ताइहे हाउ हेसा न्याय कोरसु,किहे हेहो नुनो चाहनो किह फिरी-फिरी आछीदे लास्ट केह मुला कताही तंग कोरेस’|”
\v 6 प्रभु हे बोलोह,”शुनोह,हयो पापी जज क्यह बोलदोस?
\v 7 हेथाही ताइहे क्यह परमेश्वर आपरे चुनेदे रोह न्याय नोकोरा,जुन राच-दिउस तीउरी दुआ दिहेन थाकदे?क्यह होसो तेना बारे केह लेट फिरेसोह?
\v 8 हाउ तुबोरी लेह बोलदोसु,होसो होतेतराहे होतेना न्याय कोरेस|तेह बीह मानुष छोटु जेतरा आछेस,तेह क्यह होसो धोरती केह विसवास पाहेसोह?”
\v 9 तीउहे होतेनोरी काह जुन आपु गाश विसवास छारदे थेह,किह आम्बोरी धर्मी सीह,आह आएक्यालेह नोखोदेह थेह,हेहो उदाहरण बोलो:
\v 10 “दुई मानुषो कलीसिया केह प्रार्थना कोरबेलेह नाठे;इक फरीसी थेहो आह आइक बयाज माँगदो वारो|
\v 11 फरीसी खरो फिरीदे आपरो मोनकेह हेहो प्रार्थना कोरदो लागो,’ओह परमेश्वर,हाउ तेरो धन्यवाद कोरदोसु किह हाउ ओरीक मानुष रीह गान अयारो कोरदो वारो,पापी सी व्यभिचारी नाही;आह नाता हयो बयाज माँगदो वारो जेहो सुह|
\v 12 हाउ हप्ता केह दुई बेरा ब्रत छारदो सुह;हाउ आपरी सैब कमाही रोह दसवा भाग बीह दिदोसू|’
\v 13 “पर बयाज माँगदे वारे दूर खरो फिरीदे,स्वर्ग बिले आखी खरी कोरबे बीह नाही चाहो,पर आपरी छाती कुटी-कुटीदे बोलो,’ओह परमेश्वर,मुग पापी गाश दया कोर|’
\v 14 हाउ तुबोरी लेह बोलदोसु किह होसो ओरीक नुहा,पर हयो हे मानुष धर्मी ठहरायाइदे आपरो घोरे नाठो;क्योकि जुन कुनेह आपु लेह बोह्ड़ो बनाहेस,तीउलेह लोह्ठो फिराहेस;आह जुन आपु लेह लोह्ठो बनाहेस,तीउलेह बोह्ड़ो फिराहेस|”
\v 15 तेका मानुषो आपरे छोटु होरी लेह बीह तीउ काछे आनदे लागे किह होसो तेन गाश हाथ छारे;पर चेला होरी हे शाइदे तेन लेह झरकायाहो|
\v 16 यीशु हे छोटु होरी लेह नीयर आराइदे बोलोह,”छोटु लेह मुकाछे आछ्बे दिहो,आह तेनोर लेह मना नोकोरोहे:क्योकि परमेश्वर रोह राज्य हेनो वारा हेस|
\v 17 हाउ तुबोरी लेह सोच्ची बोलदोसु किह जुन कुनेह परमेश्वरा राज्य लेह छोटु रीह गान ग्रहण नोकोराहोसो होतेथ कादुहे नाशी नोसोका|”
\v 18 कुनेन सरदार हे तीउका पूछो,”ओह बोह्ड़ो गुरु,अनन्त जिन्दगी रोह हकदार फिरबेलेह हाउ क्यह कोरु?”
\v 19 यीशु हे होतिउलेह बोलोह,”तू मुला बोह्ड़ो किहु बोलदो सेह?कुनेह बोह्ड़ो नाही,सिर्फ एकस, मतलब परमेश्वर|
\v 20 तू आज्ञा लेह ताह जानदो सेह:व्यविचार नोकोरना,मानुष नामारना,आह चोरी नोखोटना,आलको गवाह निदिना,आपरी अम्मा सी आपरो बाह रोह इज्जत कोरना’|”
\v 21 होतीउहे बोलोह,”हाउ ताह हेहो सैब लोह्ठी बेरा काहे मानयादा आहोदोसु|”
\v 22 हेहो शुनीदे यीशु हे तीउलेह बोलोह,”ताउ केह एबी बीह इक बाताही कमीस,आपरो सैब बेचीदे गीरीबो लेह बांट;आह ताउलेह स्वर्ग केह रुपया पोरेस,आह आछीदे मुग पीछाहे फिर|”
\v 23 होसो हेहो शुनीदे कताही परेशान फिरो,क्योकि होसो कताही सेठ थेहो|
\v 24 यीशु हे होतीउलेह शाइदे बोलोह,”सेठो लेह परमेश्वरा राज्य केह नाशना केती मुश्किल सह|
\v 25 परमेश्वरा राज्य केह सेठो रोह नाशने काह,ऊँटा नाक रोह छिदरो माझे काह निकिलना आसान सह|”
\v 26 हेथलेह शुनदे वारे बोलोह,”तेह फिरी कसा उद्धार फिरी सोकेस?”
\v 27 तीउहे बोलोह,”जोह मानुष काह फिरी नोसोकदो,होसो परमेश्वर काह फिरी सोकदो|”
\v 28 पतरस हे बोलोह,”शाह,आम्बोरी ताह घोर-बार शोठाइदे ताउ पीछाहे काह फिरेदे सीह|”
\v 29 तीउहे होतेनलेह बोलोह,”हाउ तुबोरी लेह सोच्ची बोलदोसु किह हेनो कुनेह नाही जूनीहे परमेश्वरा राज्य रीह ताइहे घोर,या द्यान,या भाही,या अम्मा-बाह,या छोटु-छाटू लेह शोठाहोदो हुहेस;
\v 30 आह हयो वक्त केती गुणा बोह्दी नोपोरा आह आछ्दो वारो जमाना केह अनन्त जिन्दगी|”
\v 31 तेका तीउहे बारह चेला होरी लेह साथ नीदे तेनोरी लेह बोलोह,”शाहों,तबोरी यरूशलेम बीले नाशेन सीह,आह जेती बातेह मानुषा छोटु लेह भविष्यवाणी कोरदे वारे हे लिखीदीस,होसे सैब पूरी फिरेस|
\v 32 क्योकि आह होसे तीउरोह मजाक उड़ायासाह;आह तीउलेह शर्मिंदा कोरसा,आह तीउ गाश थूउक भेजसा,
\v 33 आह तीउलेह काडेह लोससा,आह ख़त्म कोरसा;आह होसो त्रोन दिउस काह जीउदो फिरेस|”
\v 34 पर होतेनोरी हे हयो बातेह माझ काह इक बीह बातेह नाही सोमझी;आह हयो सैब होतेन काह छिपी थाकी,आह जोह बोलदो थेहो होसो होतेनाही सोमझ केह नाही आहो|
\v 35 जेतरा होसो यरीहो रोह नीयार पोछो,तेह इक अन्धो रोड हा कोना केह बैशिदे भीख माँगेन थेहो|
\v 36 होसो रश हाई आवाज शुनीदे पूछ्दो लागो,”हयो क्यह फिरेनस?”
\v 37 होतेनोरी हे होतीउलेह बतायाहो,”यीशु नासरी नाशेनस|”
\v 38 तेका होतिउहे टोखाइदे बोलोह,”ओह यीशु,दाउद हा छोटु,मुग गाश दया कोर
\v 39 जुन आन्गमाहे-आन्गमाहे नाशेन थेह,तेनोरी होतिउलेह झरकयादे लागे किह चुटुक थाके;पर होसो आह बीह टोखादो लागो,”ओह दाउद हा छोटु,मुग गाश दया कोर|”
\v 40 तेका यीशु हे खोहरो फिरीदे आज्ञा दी किह हीउलेह मुकाछे आनो,आह जेतरा होसो नीयार आहो तेह तीउहे होतीउका पूछो,
\v 41 “तू क्यह चाह्दो सेह किह हाउ ताउलेह कोरु?”होतिउहे बोलोह,”ओह प्रभु,हेहो कोह हाउ देखदो लागु|”
\v 42 यीशु हे होतिउलेह बोलोह,”देखदो लाग;तेरो विसवास हे ताउलेह बोह्लो किहोदोस|”
\v 43 तेका होसो होतेतराहे देखदो लागो आह परमेश्वराही बडाही कोरदा तीऊ पीछाहे काह नाठो;आह सैब मानुषो हे शाइदे परमेश्वराही स्तुति कीह|
\c 19
\p \v 1 होसो यरीहो रोह देशकेह नाशेन थेहो|
\v 2 होतेथ जक्कई नाहो रोह इक मानुष थेहो आह जून बयाज माँगदे वारा मालिक थेहो आह सेठ थेहो|
\v 3 होसो यीशु लेह शाह्बे चाह्दो थेहो किह होसो कुनस|पर रश हा वजय हे शाई नोसोकदो थेहो,क्योकि होसो छोटो थेहो|
\v 4 तेका तीउलेह शाह्बेलेह होसो आन्गमाहे रेस लाइदे इक गुलर हा बोट केह चोह्ड़ो,क्योकि यीशु होसो हे बातेह बेती नाशबेलेह थेहो|
\v 5 जेतरा यीशु होसो जागाह केह पोछो,तेह गाश शाइदे होतीउलेह बोलोह,”ओह जक्कई फटक होरसीदे आहे;क्योकि आज मुला तेरो घोरे केह थाकना जरुरीस|”
\v 6 होसो होतेतराहे होरसीदे ख़ुशी हे तीउलेह आपरो घोरे नीहो|
\v 7 हेहो शाइदे सैब मानुषो बुडबुडाइदा बोलदे लागे,”हयो ताह इक पापी मानुषा घोरे नाशिदे थाकोदोस|”
\v 8 जक्कई हे खोहरो फिरीदे प्रभु लेह बोलोह,”ओह प्रभु,शाह,हाउ आपरी आधी कमाही गिरिबो लेह दिदोसू,आह कासी काह जोह बीह पाप कोरिदे माँगदो हुदे तेह होतिउलेह चार गुणा बोह्दी दिसू|”
\v 9 तेका यीशु हे होतिउलेह बोलोह,”आज हयो घोरे उद्धार आहोदोस,हेथाही ताइहे किह हयो बीह अब्राहम हा इक छोटुस|
\v 10 क्योकि मानुषा छोटु हिराउहेदे लेह लोरीबे आह तेना उद्धार कोरबेलेह आहोदोस|”
\v 11 जेतरा होतेनोरी हयो बातेह शुनेन थेह,तेह तीउहे इक उदाहरण बोलोह,हेथाही ताइहे किह होसो यरूशलेम रोह नीयार थेहो,आह होतेनोरी सोमझदे थेह किह परमेश्वरा राज्य एबी दिखदो वारोस|
\v 12 हेवेह;तीउहे बोलोह,”इक सेठ मानुष दूर देशकेह हाड़ो ताकि राजपद(सीट)पोरिदे वापस आहे|
\v 13 तीउहे आपरे सेवक माझ काह दस लेह आराइदे तेनोरी लेह दस मुहुरे दिनी आह तेनोरी लेह बोलोह,’मेरो वापस आछेन सेकार लेन-देन करोहे|’
\v 14 पर होसे देशकेह थाकदे वारे तीउसी दुश्मनी छारदे थेह,आह तीउरो पीछाहे दूतो रोह जरिहा हे बोलिदे भेजो,’आम्बोरी नाही चाहुहेदे सी किह हयो आम्बोरी गाश राज्य कोरे|’
\v 15 “जेतरा होसो राजपद पोरिदे वापस आहो,तेह हेहो फिरो किह तीउहे आपरे नुकुरो लेह जेन लेह रुपया दिनों थेहो आपु काछे आराहो ताकि पोता कोरे किह तेनोरी हे लेन-देन काह क्यह-क्यह कमायाहो|
\v 16 तेका पेहले वारो हे आछीदे बोलोह,’ओह स्वामी,तेरो मुहुरे काह दस आह मुहुरे कमायाही दीस|
\v 17 होतिउहे तीउलेह बोलोह,’किस्मत वारोस,ओह बोह्लो नुकुर|तू सैबेह दोक माझ काह विसवास लायक निकलो एबेह दस देशकेह हक छार|’
\v 18 आइकीहे आछीदे बोलोह,’ओह मालिक,तेरो मुहुरे माझ काह आह पांच मुहुरे कमाही दीस |’
\v 19 होतिउहे तीउलेह बीह बोलोह,’तू बीह पांच देशकेह राजा फिर|’
\v 20 तेह आइकी हे आछीदे बोलोह,’ओह मालिक,शाह,तेरी मुहुरे होयोस,जेथलेह माइहे गुच्छा केह बानी छारोदो थेहो|
\v 21 क्योकि हाउ ताउ काह डोरदों थेहो,हेव किह तू डोरादो मानुष सेह:जोह ताइहे नाही छारो होतेथलेह चुन्गदो सेह,आह ताइहे नाही बोहो,होतेथलेह काटदो सेह|’
\v 22 होतिउहे तीउलेह बोलोह,’ओह दुष्ट नुकुर,हाउ तेरो हे मुहे काह ताउलेह दोषी ठहरायादोसु|तू मुला जानदो थेहो किह डोरादो मानुष सुह,जोह माइहे नाही छारो होतेथलेह चुन्गदोसु,आह जोह माइहे नाही बोहो होतेथलेह काटदोसु;
\v 23 तेह ताइहे मेरे रुपया सर्राफों काछे किहू नाही छारो किह हाउ आछीदे बयाज समेत वापस मागु?’
\v 24 आह जुन मानुष नीयार खोरे थेह,होतिउहे तेनोरलेह बोलोह,’होसे मुहुरे होतीउका मागो,आह जासकेह दस मुहुरे साह होतेथलेह दियोह|’
\v 25 होतेनोरी हे होतीउलेह बोलोह,’ओह मालिक,होतीउकेह दस मुहुरे ताह साह|’
\v 26 ‘हाउ ताउलेह बोलदोसु किह जासकेह साह,होतीउलेह दिसा;आह जासकेह नुहा,होतीउका होसो बीह जोह तीउ केहस वापस मागसा|
\v 27 पर मेरे होसे दुश्मनों लेह जोह नाही चाहुहेदे थेह किह होतेन गाश राज्य कोरु,होतेन लेह इदेह आनीदे मुग आन्गमाहे ख़त्म करोह’|”
\v 28 हयो बातेह बोलिदे होसो यरूशलेम बीले होतेना आन्गमाहे-आन्गमाहे हाड़ो|
\v 29 जेतरा होसो जैतून नाहो रोह डोके केह बैतफ्गे सी बैतनिय्याह काछे पोछो,तेह तीउहे आपरे चेला होरी माझ काह दुई लेह हेहो बोलिदे भेजो,
\v 30 “पार बीले गराहो केह नाशो;आह होतेथ पोछ्दे सीह ना गोरी रोह छोटु जेथकेह कादुहे कुनेह सवार नाही फिरोदो,बानोदो तुबोरी लेह पोरेस,होतेस लेह खोलाइदे आनो|
\v 31 अगर कुन तुबोरी काह पूछदे किह किहु खोलयादे सोह,तेह हेहो बोलोहे किह प्रभु रोह हेथा शोह्कस|”(प्रयोजन)
\v 32 अगर कुन तुबोरी काह पूछदे किह किहु खोलयादे सोह,तेह हेहो बोलोहे किह प्रभु रोह हेथा शोह्कस|”(प्रयोजन)
\v 33 जेतरा होतेनोरी गदा रोह छोटु लेह खोलयाहेन थेह,ठ होतेथा मालिक हे होतेनका पूछो,”हयो छोटु लेह किहू खोलयादे सोह?”
\v 34 होतेनेह बोलोह,”प्रभु लेह हेथा शोह्कस|
\v 35 होतेनेह होतेथ लेह यीशु काछे गिनुइदे आहे,आह आपरे गाछे होसो छोटु गाश छारीदे यीशु लेह होतेथ गाश बैशाहो|
\v 36 जेतरा होसो नाशेन थेहो,तेह होसे आपरे गाछे बातेह केह बैशाहेन नाशदे थेह|
\v 37 नीयार आछदा जेतरा होसे जैतून डोके रोह ढलान केह पोछे,तेह चेला होरी रीह सैब मण्डली होसे सैब शक्ति रोह कामा वजय हे जोह तेनोरी हे देखो थेहो,खुश फिरीदे जोरिहे टोखांदा परमेश्वराही स्तुति कोरदी लागी:
\v 38 “किस्मत वारोस होसो राजा,जुन प्रभु रोह नाहो काह आछ्दोस|स्वर्ग केह शांति आह आकाश मण्डल केह महिमा फिरेस|”
\v 39 तेका रश माझ काह एक्या फरीसी तीउलेह बोलदे लागे,”ओह गुरु,आपरे चेला होरी लेह डॉटया|”
\v 40 तीउहे जवाब दिनो,”हाउ तुबोरी लेह बोलदोसु,अगर हेनेह चुटुक थाकदे तेह जानी टोखांदा उजीसाह|”
\v 41 जेतरा होसो नीयार आहो तेह देश लेह गराहो लेह शाइदे होतेथ लेह रूहो|
\v 42 आह बोलोह,”क्यह हे बोह्लो हुदो थेहो किह तू ,आँह,तू हे,हयो हे दिउस केह ख़ुशी रीह बातेह जानदो,पर एबेह होसे तेरी आखी काह चोरुइदीस|
\v 43 क्योकि होसे दिउस ताउगाश आछेस किह तेरे दुश्मनो मेठुइदे ताउलेह घेरयासाह,आह चारे बीले काह ताउलेह दबायासाह;
\v 44 आह ताउलेह सी तेरे छोटु लेह जोह ताउकेस,माटी केह मिलायासाह,आह ताउलेह जानी माझ काह जानी लेह बीह नोशोठया;क्योकि ताइहे होसो मोका लेह जेतरा ताऊ गाश दया किदी थीह नाही रोहाहो|”
\v 45 तेका होसो भवन केह नाशीदे बेचदे वारे लेह बाहे गारदो लागो,
\v 46 आह होतेनलेह बोलोह,”लिखोदोस,’मेरो घोर प्रार्थना रोह घोर हुहेस,’पर तुबोरी हे होतेथलेह गुंडागाह रोह खोली बनाही छारोदोस|”
\v 47 होसो रोजे भवन केह नाशेन थाकदो थेहो;आह बोह्ड़ो पुज्यारी आह शास्त्री सी मानुषो माझ एक्या हेड तीउलेह ख़त्म कोरबेलेह मोका लोरिदे थेह|
\v 48 पर किछे प्लान बनाही नाही सोके किह हेहो केहो कोरी,क्योकि सैब मानुषो मोन लाइदे तीउरी शुनदे थेह|
\c 20
\p \v 1 इक दिउस हेहो फिरो किह जेतरा होसो भवन केह मानुषो लेह उपदेश दिहेन आह सुसमाचार सुनायाहे थेहो,तेह बोह्ड़ो पुज्यारी सी शास्त्री,सयाने होरी सी आन्गमाहे आछीदे खोरे फिरे;
\v 2 आह बोलदे लागे,” आम्बोरी लेह बोल,तू हयो काम लेह क्यह हक हे खोटदो सेह,आह होसो कुनस जूनीहे ताउलेह हयो हक दियोदोस?”
\v 3 तीउहे होतेनलेह जवाब दिनो,”हाउ बीह तुबोरी काह इक बातेह पूछ्दोसू;मुला बतायाहो|
\v 4 यूहन्ना रोह बपतिस्मा स्वर्ग बीले काह थेहो या मानुषो बीले काह थेहो?”
\v 5 तेका तेनोरी आपु माझी बोलदे लागे,”अगर आम्बोरी बोलदे,’स्वर्ग बीले काह,’तेह होसो बोलेस,’तेका तुबोरी हे तीउ गाश विसवास किहु नाही किहो?’
\v 6 आह अगर आम्बोरी बोलदे,मानुषो बीले काह,तेह सैब मानुषो आम्बोरी लेह जानीहे दिसा,क्योकि तेनोरी सोच्च बीहे जानदे साह किह यूहन्ना भविष्यवाणी कोरदोस|”
\v 7 हेवेह:तेनोरी हे जवाब दिनो,”आम्बोरी नाजानदे किह होसो कास बीले काह थेहो|”
\v 8 यीशु हे तेनोरी लेह बोलोह,”तेह हाउ बीह तुबोरी लेह नोबोलु किह हाउ हयो काम क्यह हक हे खोटदोसु|”
\v 9 तेका होसो मानुषो लेह हयो उदाहरण बोलदो लागो:”किहेन मानुष हे दाख हाई लानी लाही,आह जिमीदार लेह होतेथा ठेका दिनो आह बादो दिउस लेह परदेस नाठो|
\v 10 जेतरा वक्त आहो तेह होतीउहे जिमीदारो काछे इक नुकुर लेह भेजो किह तेनोरी दाख हाई लानी काह दोक फोला हिस्सा तीउले दिहे,पर जिमीदारो हे लोसीदे खाली हाथ वापस दियो|
\v 11 तेका होतीउहे इक आइक नुकुर लेह भेजो,आह तेनोरी हे तीउले बीह लोसीदे आह तीउले बेजत किदे खाली हाथ वापस दियो|
\v 12 तेका होतीउहे आइकी लेह भेजो,आह तेनोरी हे तीउलेह बीह गारी भेजो|
\v 13 तेका दाख हाई लानी रोह मालिक हे बोलोह,’हाउ क्यह कोरु?हाउ आपरो प्रिय छोटु लेह भेजसु,सम्भवस किह तेनोरी तीउरो इज्जत कोरसा||’
\v 14 जेतरा जिम्मीदार हे होतीउलेह देखो तेह आपु माझी बोलदे लागे,’हयो ताह वारिस सह;आछो,ताम्बोरी हीउलेह मारुहे किह मीरास तांबाई फिरेस|’
\v 15 आह तेनोरी हे तीउलेह दाख हाई लानी काह बाहे गारिदे ख़त्म किहो|हेथाही ताइहे दाख हाई लानी रोह मालिक तेनोरी सी क्यह कोरेस?
\v 16 होसो आछीदे होसे जिम्मिदारो लेह ख़त्म कोरेस,आह दाख रीह लानी आइकी रोह हवाले कोरेस|”हेहो शुनीदे होतेनोरीहेबोलोह”परमेश्वर करेह हेनो नुनो चाहनो |”
\v 17 तीउहे होतेनोरी बीले शाइदे बोलोह,”तेह हयो क्यह लिखोदोस:’जुन जानी लेह राज मिस्त्री होरी हे निकम्मा ठहराहोदो थेहो,होसो हे कुणा रोह सिरा फिरो|’
\v 18 जुन कुनेह होसो जानी गाश छुटेस होसो चकना चूर फिरेस,आह जास गाश होसो छुटेस,तेनलेह पीशेस|”
\v 19 होसो वक्त शास्त्री होरी सी बोह्ड़ो पुज्यारी हे तीउलेह पाकरयाबेह चाहो,क्योकि तेनोरी सोम्झदे थेह किह हिउहे आम्बोरी लेह हयो उदाहरण बोलोह,पर होतेनोरी मानुषो काह डोहरे|
\v 20 आह होतेनोरी तीउलेह ताक-झाक कोरदे लागे आह जानदे वारे लेह भेजो किह धर्म हा भेष बनाइदे तीउरी क्यह ना क्यह बातेह पाकरेह,ताकि तीउहे राजा रोह हाथ केह आह अधिकार केह हवाले कोरे|
\v 21 तेनोरिहे तीऊ काह पूछो,”ओह गुरु,आम्बोरी जानदे सी किह तू ठीक बोलदो आह सिखादो बीह सेह,आह कासी रोह पक्षपात नोकोरदो,पर परमेश्वरा बातेह सोच्चाई हे बोलदो सेह
\v 22 क्यह अम्बोरी लेह कैसर लेह कर दिना ठीकस या नाही?”
\v 23 तीउहे होतेनाही चालाकी लेह सोमझीदे तेनोरलेह बोलोह,
\v 24 “इक दिउस हाई मजदूरी मुला दिखाहो|हेथकेह कासा छाप सी नाहो सह?”होतेनोरीहे बोलोह,”कैसर रोह|”
\v 25 तीउहे तेनोरी लेह बोलोह,”तेह जोह कैसरा सह,होसो कैसर लेह दियो|”आह जोह परमेश्वरा सह,होसो परमेश्वर लेह दियो|”
\v 26 तेनोरी मानुषो रोह सामने हयो बातेह केह तीउलेह पाकरयाही नाही सोके,पर तीउरो जवाब काह हैरान फिरीदे चुटुक थाके|
\v 27 तेका सदूकी जोह बोलदे साह किह मुएदे रोह जीउना साहे नाही,तेन माझ काह एक्या हे तीउ काछे आछीदे पूछो,
\v 28 “ओह गुरु,मूसा हे ताम्बोरी लेह ताइहे हेहो लिखोदोस:’अगर कासा भाही आपरी द्यान हुदी बेरा हे छोटु नुइदे मोरदे,तेह होतिउरो भाही तीउरी द्यान सी शादी करेह,आह आपरो भाही रीह ताइहे वंश बढ़ायाहे|’
\v 29 सात भाही थेह,जेठो भाही शादी किदे बिना छोटु रोहे मुहो|
\v 30 तेका आइकी हे,
\v 31 तेका आइकी हे बीह होसो दयानी सी शादी कीह|हेवेह साते बिना छोटु रेहे मुहे|
\v 32 लास्ट केह होसो द्यान बीह मुही|
\v 33 हेथाही ताइहे जीउदी बेरा होसो होतेन माझ काह कासाही द्यान हुहेस;क्योकि होसो साते रीह द्यान फिरीदी थीह|”
\v 34 यीशु हे तेनलेह बोलोह,”हयो जमाना रेह छोटु रीह ताह शादी फिरदी,
\v 35 पर जुन मानुष हयो लायक हुसा किह होसो जमाना लेह सी मुहेदे माझ काह जीउबेलेह पोरेस,तेनोरी ना शादी कोरसा आह ना शादी लेह दिसा|
\v 36 तेनोरी फिरी नोमोरा;क्योकि तेनोरी स्वर्गदूतो जेह हुसा,आह जीउदे फिरीदे परमेश्वराहे छोटु हुसा|
\v 37 पर हयो बातेह किह मुएदे जीउदे फिरदे साह,मूसा हे बीह झाड़ी रीह कहानी केह देखाहोदोस किह होसो प्रभु लेह’अब्राहम हा परमेश्वर,आह इसहाक हा परमेश्वर आह याकूब हा परमेश्वर’बोलदोस|
\v 38 परमेश्वर ताह मुएदे रोह नुहा पर जीउदे रोह परमेश्वर सह:क्योकि तीउरोह नीयार सैब जीउदे साह|”
\v 39 तेका हेहो शुनीदे शास्त्री होरी माझ काह एक्या हे हेहो बोलोह,”ओह गुरु,ताइहे ऐसा बोलो|”
\v 40 आह तेनोरी लेह तेका तीउका किछ आह पूछ्बेलेह हिम्मत नाही फिरी|
\v 41 फिरी तीउहे होतेन काह पूछो,”मसीह लेह दाउद हा छोटु केहो बोलदे साह?
\v 42 दाउद आपु हे भजन संहिता रीह कताब केह बोलदोस:’प्रभु हे मेरो प्रभु लेह बोलो:’
\v 43 मुकाछे एकबीले बैश,जेतरा सेकार किह हाउ तेरे दुश्मनों लेह तेरी रोह्ड़े पार नोकोरू|’
\v 44 दाउद ताह तीउलेह प्रभु बोलदोस;तेह फिरी होसो तीउरो छोटु केहो बोह्नो?”
\v 45 जेतरा सैब मानुषो शुनेन थेह,तेह तीउ हे आपरे चेला होरी लेह बोलो,
\v 46 “शास्त्री होरी काह होशियार थाको,जाह्लेह लाबेह-लाबेह गाछे बीदुइदे छुलना बोह्लो लागदोस,आह जाह्लेह बाजार केह नमस्ते,आह कलीसिया केह पेहला जागाह आह भोह्ज केह पेहला जागाह बोह्लो लागदोस|
\v 47 तेनोरी विधवा होरी रोह घोर खाई नाशदे,आह दिखावटी लेह मूलुक लेट सेकार प्रार्थना कोरेन थाकदे:हेनोलेह मूलुक सजा पोरेस|”
\c 21
\p \v 1 तेका तीउहे आखी खोरी किदे सेटो लेह आपरो-आपरो दान थैली केह भेजदो देखो|
\v 2 तीउहे इक गिरीब विधवा लेह बीह होतेथ केह दुई आठाने भेजदो देखो|
\v 3 तेका तीउहे बोलोह,”हाउ तुबोरी लेह सोच्ची बोलदोसु किह हयो गिरीब विधवा हे सैबका बोदी भेजोदोस|
\v 4 क्योकि होतेन सैबिहे आपरी-आपरी कमाई माझ काह दान केह दोक भेजोदोस,पर हेसेह आपरो घटी माझ काह आपरी सैब जिन्दगी रीह कमाई भेजोदोस|”
\v 5 जेतरा एक्या मानुष भवना बारे केह बोलेन थेह किह हयो केनो शारो जानी सी भेट हाई चीजो काह सजायाहोदोस,तेह तीउहे बोलोह,
\v 6 “होसे दिउस आछेस,जेथकेह हयो सैब जोह तुबोरी शाहदे सोह,होतेथ माझ काह इदेह कुनेह जानी गाश जानी बीह नुछुटा जोह चुंगी बीह नोसोकिया|”
\v 7 तेनोरी हे तीउका पूछो,”ओह गुरु,हेहो सैब केतरा फिरेस?आह हेनी बातेह जेतरा पूरी फिरबेलेह हुहेस,तेह होसो दिउस क्यह निशान हुहेस?”
\v 8 तीउहे बोलोह,”होशियार थाको किह ओरीक हाई बातेह नाछोहे,क्योकि मुलुको हे मेरो नाहो हे आछीदे बोलसा,’हाउ होसो हे सुह,’आह हेहो बीह किह,’वक्त नीयार पोछोदोस|’तुबोरी होतेना पीछाहे नान्छोहे|
\v 9 जेतरा तुबोरी मारिना सी लोसीना रोह चर्चा शुनदे तेह नोडोरोहे,क्योकि हेथा पेहले फिरना जरुरीस;पर होसो वक्त सीरिक ख़त्म नीफिरा|”
\v 10 तेका तीउहे होतेन लेह बोलोह,”जात सी जाताहे आह राज्य सी राज्याहे लोसीसा,
\v 11 आह बोह्ड़ो-बोह्ड़ो फलड़ आछेस,आह जागाह-जागाह केह काल सी बयाज लागेस आह सोरोग काह आजीबे बातेह सी बोह्ड़ो-बोह्ड़ो निशान दिखाही दिहेस|
\v 12 पर हयो सैब बातेह काह पेहले तेनोरी मेरो नाहो रोह वजय हे ताउलेह पाकरया साह,आह सताया साह,आह पंचायत हा हवाले कोरसा,आह जेलेह केह भेजसा,आह राजाह सी हाकिमो रोह आन्गमाहे नीसा|
\v 13 पर हयो ताउलेह गवाही दिना मोका हुहेस|
\v 14 हेथाही ताइहे आपरो-आपरो मोनकेह ठान्याहो किह आबोरी पेहले रीह गान जवाब दिबेलेह फिक्र नोकोरी|
\v 15 क्योकि हाउ तुबोरिलेह हेनी बोली सी बुद्धि दिसु किह तुबाहे सैब दुश्मना आन्गमाहे या शर्मिंदा कोरी नोसोका|
\v 16 तुबाहे अम्मा-बाह सी भाही,आह रिश्तेदार सी सोगी बीह तुमबलेह पाकरया साह;इदेह सेकार किह तुबोरी माझ काह एक्या लेह ख़त्म कोरसा|
\v 17 मेरो नाहो रोह वजय हे सैब मानुषो तुबोरी काह नफरत कोरसा|
\v 18 पर तुबाह मुढेह काह इक बाल बीह नुलुहाइया|
\v 19 आपरो सेहने कोरी तुबाही आपरो जाहन लेह बोचाई छारसोह|
\v 20 “जेतरा तुबोरी यरूशलेम लेह सेनाहो हे घेरयाहोदो शाह्सोह,तेह जानोहे किछ होतेथा उजाड़ाइना नीयारस|
\v 21 तेका यहूदिया माझ जुन हुहेसा तेनोरी डोके गाश नाशोहे;आह जुन यरूशलेम केह हाइते हुदे तेनोरी बाहे निकलोहे;आह जुन गराहो केह हुदे तेनोरी होतेथ नान्छोहे|
\v 22 क्योकि हयो बदला माँगना हेनो दिउस हुहेस,जेथकेह लिखीदी सैब बातेह पूरी फिरेस|
\v 23 होसे दिउस केह जुन पेटकेह सी आह दूध पियादी हुहेस,होतेन लेह पाप,पाप|क्योकि देशकेह बोह्ड़ो दुख आह हयो मानुषो गाश बोह्ड़ो रोष हुहेस|
\v 24 तेनोरी तलवाराहे कोर फिरसा,आह सैब देशकेह रेह मानुषो लेह बन्दी फिराइदे पोछाही दिसा;आह जेतरा सेकार ओरीक जाताहे रोह वक्त पुरो निफिरदो,तेतरा सेकार यरूशलेम ओरीक जाताहे काह रोदाइहेस|
\v 25 “दिउस,सी जोत,आह तारे केह निशान दिखाही दिहेस;आह धरती केह देश-देशाहे मानुषो लेह मुसीबत आछेस;क्योकि तालाबा उछलाइना सी पानीउ रोह तेरना काह डोरसा|
\v 26 डोहर हा वजय सी धरती केह आछ्दो वारो दुर्घटना होरी रोह वक्त शाहदा-शाहदा मानुषो रोह जाह्न केह जाह्न नाथाका,क्योकि सोरग हाई शक्ति हिलायाइहेस|
\v 27 तेका तेनोरी मानुषा छोटु लेह शक्ति आह बोह्डी महिमा सी बादलो केह आछ्दो देखसोह|
\v 28 जेतरा हयो बातेह फिरबे लागेस,तेह सीदा खोरे फिरीदे आपरो मूढ़ खोरो चुगोहे;क्योकि तुबाह छुटकारा नीयार हुहेस|”
\v 29 तीउहे तेनोरी लेह इक उदाहरण बीह बोलोह:”अंजीर हा बोट सी सैब बोटो लेह शाहों|
\v 30 जेहो हे हेन्केह हारो निकिलदो,तेह तुबोरी शाइदे आपु हे जानदे सोह किह जाहो फिरना वक्त नीयारस|
\v 31 हयो रीति हे जेतरा तुबोरी हयो बातेह रोह फिरदा शाह्सो,तेका जानोहे किह परमेश्वरा राज्य नीयारस|
\v 32 हाउ तुबोरी लेह सोच्ची बोलदोसु किह जेतरा सेकार हयो सैब बातेह नीफिरा,तेतरा सेकार हयो जमाना रोह कादुहे अन्त नीफिरा|
\v 33 सोरग सी धरती ख़त्म फिरेस,पर मेरो बातेह कादुहे ख़त्म नीफिरा|
\v 34 “हेथाही ताइहे होशियार थाको,हेनो नुनो चाहनो किह तुबाह मोन खुमार,सी माच्दो वारो,आह हयो जिन्दगी रीह फिक्र हे कोरी कमजोर फिरदे,आह होसो दिउस तुम्ब गाश फंदा जेहो अचानक आछ्दे|
\v 35 क्योकि होसो हयो सैब धरती केह सैब थाकदे वारे,गाश हेवेह आछी थाकेस|
\v 36 हेथाही ताइहे चीताउइदे थाको आह रोजे प्रार्थना कोरेन थाको किह तुबोरी हयो आछ्दी वारी मुसीबत काह बोचबेलेह आह मानुषा छोटु रोह आन्गमाहे खोरेह फिरना लायक बोनोह|”
\v 37 होसो दिउस भवन केह प्रचार कोरदो थेहो,आह राची बाहे नाशिदे जैतून नाहो डोके गाश थाकदो थेहो;
\v 38 आह बयादी बेरा सैब मानुषो तीउरी शुनबे लेह भवन केह तीउकाछे आछ्दे थेह|
\c 22
\p \v 1 बुटुरु रोह तिवार जेथलेह फसह बोलदे;नीयार थेहो;
\v 2 आह बोह्ड़ो पुज्यारी सी शास्त्री हयो बातेह रोह पोता कोरेन थेह किह तीउ लेह केहो ख़त्म कोरेह,पर तेनोरी मानुषो काह डोरदे थेह|
\v 3 तेका शैतान यहूदा केह लागो,जाह्लेह इस्करियोती बोलदे आह बारह चेला होरी माझ गिनिदो थेहो|
\v 4 तीउहे नाशिदे बोह्ड़ो पुज्यारी सी पेहरेदारो रोह मालिक सी बताउहो की किह तीउलेह केहो होतेना हाथे पाकरयाउहे|
\v 5 होतेने खुश फिरे,आह होतीउलेह रुपया दिना वचन दिनो|
\v 6 होसो मन्याउहो आह मोका लोरिदो लागो किह जेतरा रश नुहा तेह तीउलेह होतेना हाथे पाकरयाबे लेह|
\v 7 तेका बुटुरु रोह तिवार आहो,जेथकेह फसह रोह मेम्ना गाबलू रोह बलि कोरना जरूरी थेहो|
\v 8 यीशु हे पतरस सी यूहन्ना लेह हेहो बोलिदे भेजो:”नाशिदे आबोरलेह खाबेलेह फसह तयार छारो|”
\v 9 होतेनोरिहे तीउका पूछो,”तू किहे चाह्दो सेह किह आम्बोरी हेथलेह तयार छारी?”
\v 10 तीउहे होतेन लेह बोलोह,”शाहो,गराहो केह नाशदे सी ना इक मानुष पानीहु रोह घडा चुन्गोदो तुम्बेलेह बैठिहेस;जुन घोरे होसो नाशेस तुबोरी होतीउ पीछाहे हाडी नाशोहे,
\v 11 आह होसो घोरा मालिक लेह बोलोहे:’मालिक ताउलेह बोलदोस किह होसो ढुंगा किहेस जेथकेह हाउ आपरे चेला होरी सी फसह खाहु?’
\v 12 होसो तुम्बलेह सजाई-सजायाइदी बोह्डी अटारी देखायाहेस;होसो हे तयार छारोहे|
\v 13 होतेना नाशिदे,जेहो तीउहे होतेनलेह बोलो थेहो,जेहो तीउहे होतेनलेह बोलो थेहो,होतेवहे पोहरो आह फसह तयार किहो|
\v 14 जेतरा वक्त आहो,तेह होसो प्रेरितो सी खाहू खाबेलेह बैशो|
\v 15 आह तीउहे होतेनलेह बोलोह,”मुला बोह्डो इच्छा थेहो किह दुख सेहने काह पेहले हयो फसह तुबोरी सी खाहु|
\v 16 क्योकि हाउ तुबोरी लेह बोलदोसु किह जेतरा सेकार होसो परमेश्वरा राज्य केह पुरो नीफिरा तेतरा सेकार हाउ हेथलेह कादुहे नाखाहु|”
\v 17 तेका तीउहे ढुंगा माँगीदे धन्यवाद किहो आह बोलोह,”हेथलेह माँगो आह आपु माझी बान्ठिहो|
\v 18 क्योकि हाउ तुबोरी लेह बोलदोसु किह जेतरा सेकार परमेश्वर हा राज्य नाछा तेतरा सेकार हाउ दाख हा रस एबी काह कादुहे निपीहु|”
\v 19 तेका तीउहे रोटी माँगी,आह धन्यवाद किदे खान्याही,आह होतेन लेह हेहो बोलदा दिनी,”हयो मेरो डेहस जोह तुम्बलेह दिनीदिस;मेरो यादेह लेह हेवेह कोरेन थाको||
\v 20 हेहो रिवाज हे तीउहे खाहु खाई पीछू ढुंगा बीह हेहो बोलदा दिनो,”हयो ढुंगा मेरो होसो खूने काह जोह तुम्बाह ताइहे बोइहेस नोउई कोसमस|
\v 21 पर शाहो,मेरो पाकरयादे वाराहे हाथ मुकसी टेबल गाश सह|
\v 22 क्योकि मानुषा छोटु ताह जेहो तीउलेह छारोदोस नाशेन हेस,पर शर्म होसो मानुष गाश जासा वजय हे होसो पाकराइदोस|”
\v 23 तेका तेनोरी आपु माझी पूछिदे लागे किह आम्बोरी माझ कुनस,जोह हयो काम खोटेस|
\v 24 होतेन माझ हयो बातेह बीह फिरी किह होतेन माझ काह कुन बोह्ड़ो सोमझदोस|
\v 25 तीउहे होतेन लेह बोलोह,”ओरीक जाताहे राजा होतेन गाश हुकुम चलादोस;आह जुन होतेन गाश हक छारदे,होतेनेह दयावान कहलायादे|
\v 26 पर तुबोरी हेनेह निफिरोहे;वरन जुन तुम्ह माझ बोह्डोस,होसो लोह्ठो जेती आह जुन प्रधानस,होसो सेवक जेती बोनोह|
\v 27 क्योकि बोह्ड़ो कुनस, होसो जुन खाहु खाबे बैशोदोस,या होसो जुन सेवा कोरदोस?क्यह होसो नुहा जोह खाहु खाबे बैशोदोस?पर हाउ तुबोरी माझ सेवक जेती सुह|
\v 28 “तुबोरी होसे सोह,जुन मेरी इम्तहान केह रोजे मुकसी थाकदे;
\v 29 आह जेहो मेरो बाह हे मेरी ताइहे इक राज्य छारोदोस,हेतेवहे हाउ बीह तुबोरी लेह छारदोसु,
\v 30 ताकि तुबोरी मेरो राज्य केह मेरो टेबल गाश खाहो-पीहो,वरन कुर्सी गाश बैशिदे इस्त्राएल रेह बाराह खानदान हा न्याय करोह|
\v 31 “शामोन,ओह शामोन|शाह,शैतान हे तुबोरी मानुषो लेह माँगोदोस किह गेहु जेहो फटके,
\v 32 पर माइहे ताउलेह प्रार्थना की किह तेरो विसवास कम फिरेन नाथाके;आह जेतरा तू बोदलीसेह,तेह आपरे भाही होरी लेह मजबूत कोरेह|”
\v 33 होतीउहे तीउलेह बोलोह,”ओह प्रभु,हाउ ताउसी जेलेकेह नाशबे,मतलब मोरबेलेह बीह तयार सुह|”
\v 34 तीउहे बोलोह,”ओह पतरस,हाउ ताउलेह बोलदोसु किह आज मुर्गा नाबाशा जेतरा सेकार तू त्रोन बेरा मुला मोना नोकोरेह किह तू मुला नाजनदो सेह|”
\v 35 तेका तीउहे होतेन लेह बोलोह,”जेतरा माइहे तुम्बलेह बटुहा,आह झोली,आह बिना आला रोह भेजो थेहो,तेह क्यह तुम्बलेह क्योह चीजाही कमी फिरी थीह?”होतेनेह बोलोह,”किछे चीजाही नाही फिरी|”
\v 36 तीउहे होतेनलेह बोलोह,”पर एबेह जासकेह बटुहास होसे होतेथलेह गिनियों आह होतेवहे झोली बीह,आह जासकेह तलवार नुहा होसे आपरे गाछे बेचीदे इक लोइदे गिनियों|
\v 37 क्योकि हाउ तुबोरी लेह बोलदोसु, किह हयो जोह लिखोदोस:’होसे गुंडा होरी सी शामिल फिरदो,’होतेथा मुके पुरो फिरना जरुरीस;क्योकि मेरो बारे केह लिखीदी बातेह पुरो फिरबेलेस|”
\v 38 होतेनेह बोलोह,”ओह प्रभु शाह,इदेह दुई तलवार सह|”तीउहे होतेन लेह बोलोह,”मूलुकस|”
\v 39 तेका होसो बाहे निकलीदे आपरो रिवाजा अनुसार जैतून हा डोके गाश नाठो,आह चेला होरी तीउ पीछाहे काह नाठे|
\v 40 होसो जागाह पोछिदे तीउहे होतेन लेह बोलोह,”प्रार्थना करोह किह तुबोरी इम्तहान नोफोसोह|
\v 41 आह होसो आपु होतेन काह आलाग इक ढेला फीकानाइ दूरी लेह भरोह,आह जानू गाश बैशाइदे प्रार्थना कोरदो लागो,
\v 42 “ओह बाह,अगर तू चाहदे तेह हयो ढुंगा लेह मुकाछे काह हटाया,तेह बीह मेरी नुहा पर तेरी मर्जी पुरो फिरे|”
\v 43 तेका स्वर्ग काह स्वर्गदूत तीउलेह दिखाही दीयो जुन तीउलेह शक्ति दिदो थेहो|
\v 44 होसो कताही दुखे परेशान फिरिदे आह बीह बेदान हे प्रार्थना कोरदो लागो;आह तीउरो दुसती हेनो खून हा बोह्ड़ो-बोह्ड़ो ठिप्सु रीह गान माटी गाश छूटेन थेहो|
\v 45 तेका होसो प्रार्थना काह उजुहो आह आपरे चेला होरी काछे आछीदे तेनोरलेह परेशान फिरेदे जेह सुतदा देखो|
\v 46 आह तेनोर लेह बोलोह,”किहू सुतदे सोह?उजीहो,प्रार्थना करोह किह इम्तहान केह नोपोड़ोह|”
\v 47 होसो हेहो बोलेन हे थेहो किह इक रश आहो,आह होतेन बाराह माझ काह इक जासा नाहो यहूदा थेहो होतेन आन्गमाहे-आन्गमाहे आछेन थेहो|होसो यीशु काछे आहो किह तीउसी शोहटे|
\v 48 यीशु हे तीउलेह बोलोह,”ओह यहूदा,क्यह तू शोटिदे मानुषा छोटु लेह पाकरयादो सेह?”
\v 49 होतीउरे सॉगी हे जेतरा देखो किह क्यह फिरबेलेस,तेह बोलोह,”ओह प्रभु,क्यह आम्बोरी तलवार चलाही?”
\v 50 आह होतेन माझ काह एकीहे बोह्ड़ो पुज्यारी रोह नुकुर लेह तलवार चलाइदे होतीउरोह सीदा कान काटो|
\v 51 हेथ गाश यीशु हे बोलोह,”एबेह चुटुक बीह थाको|”
\v 52 तेका यीशु हे बोह्ड़ो पुज्यारी होरी सी कोठी रेह पहरेदाराहे सरदारो आह सयाने होरी काह,जुन तीउले नीबेलेह आहे थेह बोलोह,”क्यह तुबोरी मुला गुंडा जानीदे तलवारो सी डेण हो गिनुइदे निकिलदे सोह?
\v 53 जेतरा हाउ कोठी केह रोजे तुबोरी सी थेहो,तेह तुबोरी हे मुक गाश हाथ नाही चुंगो;पर हयो तुम्बाह वक्तस,आह अयारो रोह हकस|”
\v 54 तेका तेनोरी तीउलेह पाकरयाइदे गिनुइदे नाठे,आह बोह्ड़ो पुज्यारी रोह घोरे गिनुइदे आहे|पतरस दुरे काहे तीउ पीछाहे-पीछाहे काह हडदो थेहो;
\v 55 आह जेतरा होतेनोरी गरोड़ केह आगि रोह गेठी जालिदे कोठाह बैशेह,तेह पतरस बीह होतेन माझ नाशिदे बैशो|
\v 56 तेका इक नुकुर हे होतीउलेह आगाह प्याशो केह बैशोदो देखीदे आह होतीउलेह बीह ऐसा शाइदे बोलदी लागी,”हयो बीह ताह तीउसी थेहो|”
\v 57 पर तीउहे हेहो बोलिदे मोना किहो,”ओह दयानी,हाउ तीउलेह नाजानदोसु|”
\v 58 दोक देरे काह पीछु इक आइकी हे होतीउलेह शाइदे बोलोह,”तू बीह ताह होतेन माझ काह सेह|”पतरस हे बोलोह,”ओह मानुष,हाउ नुहा|”
\v 59 दुई त्रोन घंटा काह पीछु इक आइक मानुष विसवास हे बोलदो लागो,”सोच्चबी हयो बीह ताह तीउसी थेहो,क्योकि हयो गलीलिस|”
\v 60 पतरस हे बोलोह,”ओह मानुष,हाउ नाजानदोसु किह तू क्यह बोलदो सेह|”होसो बोलेन हे थेहो किह होतेतराहे मुर्गा बाशो|
\v 61 तेका प्रभु हे मुढ़ीदे पतरस बीले शाहो,आह पतरस लेह प्रभु रीह होसो बातेह याद आही जोह तीउहे बोली थीह:”आज मुर्गा रोह बाशने काह पेहले,तू त्रोन बेरा मुला मोना कोरसेह|”
\v 62 आह होसो बाहे निकलीदे हिस्की-हिस्की रूहो|
\v 63 जुन मानुषो यीशु लेह पाकरी थाके थेह,होतेने तीउरोह मजाक उड़ायादा लसदे लागे;
\v 64 आह तीउरी आखी बानिदे तीउका पूछो,”भविष्यवाणी कोरिदे बोल किह ताउलेह कुनीहे लसोह|”
\v 65 आह होतेनोरी हे आह बीह निन्दा रीह बातेह तीउरो खिलाफ बोली|
\v 66 जेतरा दिउसे फिरो तेह मानुषो रेह सयाने होरी आह बोह्ड़ो पुज्यारी सी शास्त्री कोह्ठा फिरे,आह तीउलेह आपरो सबा केह आनीदे पूछो,
\v 67 “अगर तू मसीह हुदे, तेह आम्बोरी लेह बोल|”तीउहे होतेनोरी लेह बोलोह”अगर हाउ तुबोरी लेह बोलदे,तेह विसवास नोकोरोह;
\v 68 आह अगर पूछ्दे,तेह जवाब नीदिहो|
\v 69 पर एबेह काह मानुषा छोटु सर्वशक्तिमान परमेश्वरा दाहिना बीले बैशी थाकेस|”
\v 70 हेथ गाश सैबिहे बोलोह,”तेह क्यह तू परमेश्वरा छोटु सेह?तीउहे होतेनोरी लेह बोलोह,”तुबोरी आपु हे बोलदे सोह,क्योकि हाउ हे सुह|”
\v 71 तेका होतेनोरी हे बोलोह,”एबेह आम्बोरी लेह गवाही रीह क्यह जरूरत सह;क्योकि आम्बोरी हे आपु हे हिउ रोह मुहे काह शुनोदोस|”
\c 23
\p \v 1 तेका सैब मानुषो हे उजुइदे तीउलेह पिलातुस काछे नीहो|
\v 2 होतेनोरी हेहो बोलदा तीउ गाश इल्जाम लाह्दे लागे:”आम्बोरी हे हिउ लेह मानुषो लेह भटकादा,आह कैसर लेह बयाज दिबेलेह मोना कोरदा,आह आपु लेह मसीह,राजा बोलदा शुनोदोस|”
\v 3 पिलातुस हे तीउका पूछो,”क्यह तू यहूदियो रोह राजा सेह?”तीउहे होतीउलेह जवाब दिनो,”तू आपु हे बोलेन सेह|”
\v 4 तेका पिलातुस हे बोह्ड़ो पुज्यारी सी मानुषो लेह बोलोह,”हाउ हयो मानुष केह किछे इल्जाम नेदेखदोसु|”
\v 5 पर तेनोरी आह बीह विसवास हे बोलदे लागे,”हयो गलील काह पीछु इदेह सेकार,सैब यहुदियो लेह समाचार दिदा मानुषो लेह भटकायादोस|”
\v 6 हेहो शुनीदे पिलातुस हे पूछो,”क्यह हयो मानुष गलीली सोह?”
\v 7 आह हेहो जानीदे किह हयो हेरोदेस हा देशे काह्स,तीउलेह हेरोदेस काछे भेजो,क्योकि होसे वक्त केह होसो बीह यरूशलेम केह थेहो|
\v 8 हेरोदेस यीशु लेह शाइदे कताही खुश फिरो,क्योकि होसो कादुकाहे तीउलेह शाह्बे चाह्दो थेहो;हेथाही ताइहे किह तीउरो बारे केह शुनोदो थेहो,आह तीउका इक निशान शाहनाई इच्छा छारदो थेहो|
\v 9 होसो तीउ काह मुलुक हे बातेह पूछेन थाको,पर तीउहे होतीउलेह किछे बीह जवाब नाही दियो|
\v 10 बोह्ड़ो पुज्यारी सी शास्त्री खोरेह फिरीदे पूरो मोने कोरी तीउ गाश इल्जाम लाहेन थाके|
\v 11 तेका हेरोदेस हे आपरे चोकिदारो होरी सी तीउलेह शर्मिंदा कोरदा मजाक उड़ायाहो,आह भडकीला गाछे बिदाइदे तीउलेह पिलातुस काछे वापस भेजो|
\v 12 होसो हे दिउस पिलातुस सी हेरोदेस सॉगी बोनेह;हेथका पेहले होतेन दुई दुश्मन थेह|
\v 13 पिलातुस हे बोह्ड़ो पुज्यारी आह सरदार होरी सी मानुषो लेह आराइदे होतेन लेह बोलोह,
\v 14 “तुबोरी हयो मानुष लेह मानुषो लेह भडकायादो वारो बानयाइदे मुकाछे गिनुइदे आहेदे सोह,आह शाहो,माइहे तुम्बाह आन्गमाहे हीउलेह पोरख्याहो,पर जोह बातेह रोह तुबोरी हिउ गाश इल्जाम लाह्दे सोह होसे बातेह रोह बारे केह मुला हिउ गाश किछे बीह इल्जाम नाही पोरोदोस,
\v 15 ना हेरोदेस हे,क्योकि होतीउहे हीउलेह आम्बोरी काछे वापस भेजोदोस:आह शाहों,हिउका हेहो किछे नाही फिरो किह हयो मारना रोह सजा रोह लायक हुहेस|
\v 16 हेथाही ताइहे हाउ हीउलेह लोसीदे शोठयादोसु|”
\v 17 पिलातुस तिवार हुदी बेरा होतेनोरी केह इक कैदी लेह शोठयाबे बिवश थेहो|
\v 18 तेका सैब मेठुइदे टोखाइदा उजूहे,”हिउरो काम तमाम कोर,आह आम्बोरी लेह बरअब्बा लेह शोठया|”
\v 19 होसो क्यन लोसीना रोह वजय हे जोह देशकेह फिरो थेहो,आह मानुष लेह मारना वजय हे जेलेह केह भेजोदो थेहो
\v 20 पर पिलातुस हे यीशु लेह शोठयाना मर्जी हे मानुषो लेह फिरी सोमझायाहो,
\v 21 पर होतेनोरी हे टोखादा बोलोह,”हिउलेह क्रूस केह लटकायाहो,क्रूस गाश|
\v 22 होतीउहे त्रोन बेरा होतेनोरी लेह बोलोह,”किहू,हिउहे क्यह गोलत खोटोदोस?मुला हिउ गाश मारना रोह सजा रोह लायक किछे नाही पोरोह|हेथाही ताइहे हाउ हीउलेह लोसाइदे शोठयादोसु|”
\v 23 पर होतेनोरी टोखाई-टोखाइदे पीछाहे पोडेह किह हीउलेह क्रूस गाश लटकायाहो,आह होतेना टोखाना बोदुहे|
\v 24 हेवेह:पिलातुस हे आज्ञा दिनी किह होतेनाही बिनती रोह मर्जी हे करोह|
\v 25 होतीउहे होसो मानुष लेह जोह लोसीना सी मारना वजय हे जेलेह केह भेजोदो थेहो,आह जासलेह होसे माँगेन थेह,छुड़ायाहो,आह यीशु लेह होतेनाही मर्जी रोह अनुसार होतेना हवाले किहो|
\v 26 जेतरा तेनोरी तीउलेह गिनुइदे नाशेन थेह,तेह होतेनोरी हे शमोन नावाह इक कुरेनी लेह जोह गराहो काह आछेन थेहो,पाकरिदे होतीउ गाश क्रूस बैशाहो किह होतीउलेह यीशु रोह पीछाहे-पीछाहे गीनीहे|
\v 27 मानुषो रोह बोह्ड़ो रश तीउ पीछाहे काह फिरो आह होतेन माझ मूलुक हे दयानी बीह थीह जोह तीउरी ताइहे छाती कुटदी आह दुखे कोरी थीह|
\v 28 यीशु हे होतेन बीले मुढ़ीदे बोलोह,”ओह यरूशलेम रीह छोटी हो,मेरी ताइहे नुरुहोहे;पर आपु सी आपरे छोटु रीह ताइहे रूहों|
\v 29 क्योकि शाहों,होसो वक्त आछदोस,जेतरा मानुषो बोलसा,”किस्मत वारे साह होसे जुन बाड़े साह आह होसे कुखी जुन नोजोरमदे आह होसे जूनिहे दूध नाही पियाहो|’
\v 30 होसो वक्त’होतेने डोके लेह बोलदे लागसाह किह आम्बोरी गाश आछो,आह दारे लेह किह आम्बोरी लेह चोरोह|
\v 31 क्योकि जेतरा होसे हारो बोट सी हेहो कोरदे,तेह शुकोदो सी क्यह पाह नोकोरा?”
\v 32 होसे दुई मानुषो लेह बीह जोह उलटो काम खोटदे थेह,तीउसी हे मारबेलेह गिनुइदे नाठे|
\v 33 जेतरा तेनोरी होसो जागाह जेथलेह खोपड़ी बोलदे पोछे,तेह तेनोरिहे होतेथ तीउलेह सी तेन दुई लेह बीह,एकी लेह ओरु बीले आइकी लेह पोरू बीले क्रूस केह लटकायाहो|
\v 34 तेका यीशु हे बोलोह,”ओह बाह,हेनलेह माफ कोर,क्योकि हेनोरी नाजानदे साह किह क्यह खोटेन साह|”आह तेनोरिहे चिट्ठी भेजीदे तीउरे गाछे लेह बांटे|
\v 35 मानुषो खोरेह-खोरेह शाहेन थेह,आह सरदारो बीह मजाक उड़ायाही-उड़ायाही बोलदे थेह:”हीउहे ओरिक्या लेह बोचाहो,अगर हयो परमेश्वरा मसीह हुदे,आह तीउरो चुनोदो हुदे,तेह आपु लेह बोचाह|”
\v 36 चोकीदार बीह नीयार आछीदे आह सिरका दिनीदे तीउरो मजाक कोरिदे बोलदे थेह,
\v 37 “अगर तू यहूदियों रोह राजा हुदे,तेह आपु लेह बोचाह|”
\v 38 आह तीउ गाश इक इल्जाम चिट्टी बीह लाइदी थीह:”हयो यहूदियों रोह राजास|”
\v 39 जुन कुकर्मी लेह होतेथ लटकायाहेदे थेह,तेन दुई माझ काह एकीहे तीउरी निन्दा किदे बोलोह,”क्यह तू मसीह नाही?तेह फिरी आपु लेह सी आम्बी लेह बोचाह|”
\v 40 हेथ गाश आइकी हे तीउलेह झरकायाइदे बोलोह,”क्यह तू परमेश्वर काह बीह नोडोरदो सेह?तू बीह ताह होसो हे सजा बुकतेन सेह,
\v 41 आह ताम्बी ताह फैसला किदे सजा बुकतेन सीह;पर हीउहे किछे गोलत काम नाही खोटोह|”
\v 42 तेका होतीउहे बोलोह,”ओह यीश,जेतरा तू आपरो राज्य केह आछ्सेह,तेह मुला ध्यान छारे|”
\v 43 तीउहे होतीउलेह बोलोहे,” हाउ तुबोरी लेह सोच्ची बोलदोसु किह आज हे तू मुक्सी स्वर्ग केह हुसेह|”
\v 44 आसपास दिउसे काह बयाली सेकार सैब देशकेह आयारोह फिरो;
\v 45 आह दिउसा प्याशो हिराइहेन थाको आह कोठी रोह पोरदा माझे काह चिरुहो,
\v 46 आह यीशु हे जोरिहे टोखाइदे बोलोह,”ओह बाह, हाउ आपरी आत्मा तेरे हाथे केह सोपदोसु|”आह हेहो बोलिदे जाहन शोठयाही|
\v 47 सूबेदार हे,जोह कुछ फिरो थेहो शाइदे परमेश्वराई बढ़ाही कीह,आह बोलोह,”सोचवी हयो मानुष धर्मी थेहो|”
\v 48 आह रश जोह हेहो शाहबे लेह कोठाह फिरी थीह,हयो हादसा शाइदे छाती कुटदा वापस नाठी|
\v 49 पर तीउरे सैब रोहादे,आह जुन दयानी गलील काह तीउसी आही थीह,दूर खोरेह फिरीदे हेहो सैब शाहेन थीह|
\v 50 होतेथ यूसुफ नाहो रोह बोह्ड़ो मीटिंग हा इक मानुष थेहो जोह बोह्लो सी धर्मी मोरद थेहो|
\v 51 आह तीउरो प्लान सी तीउरे हयो कामे काह खुश नेथेहो|होसो यहूदियों रोह देश अरिमतिया केह थाकदो आह परमेश्वराई राज्य रोह इन्तजार कोरदो थेहो|
\v 52 होतीउहे पिलातुस काछे नाशिदे यीशु रोह लाश मागो;
\v 53 आह तीउलेह होरसाइदे मलमल हा चादर केह मेटलाहो,आह होतेथ केह कादुहे कासी लेह नाही छारो थेहो|
\v 54 होसो तयारी रोह दयारो थेहो,आह सब्त हा दिउस शुरू फिरबेलेह थेहो|
\v 55 होसे दयानी होरी हे जोह तीउसी गलील काह आही थीह,पीछाहे-पीछाहे काह नाशिदे होसो कब्र लेह शाहो,आह हेहो बीह किह तीउरो लाश केहो छारोदोस|
\v 56 तेका तेनोरिहे वापस आछीदे बासवारी चीज सी सेंट तयार किहो;आह सब्त हा दिउस तेनोरी हे आज्ञा रोह अनुसार आराम किहो|
\c 24
\p \v 1 पर हप्ता रोह पेहला दिउस बयादी बेरा लेह तेनोरी बास वारो चीजो लेह जोह तेनोरिहे बनयाइदी थीह,गीनुइदी कब्र काछे आही|
\v 2 तेनोरिहे जानीह लेह कब्र गाश काह खिसकोदो शाहो,
\v 3 पर हाइते नाशिदे प्रभु यीशु रोह लाश नाही पोरोह|
\v 4 जेतरा तेनेह हयो बातेह काह हैरान फिरीदी थीह तेह शाहो,दुई मोरद चोमोकदे गाछे बिदुएदे तेन काछे आछीदे खोरेह फिरे|
\v 5 जेतरा तेनेह डहरी आह धोरती बीले मुह झुकाइदे थाकी तेह तेन दुई मोरदो हे तेनलेह बोलोह,”तुबोरी जीउदो लेह मुहोदो माझ किहो लोरिदे सोह?
\v 6 होसो इदेह नुहा,पर जीउहोदोस | याद करोह किह तीउहे गलील केह थाकदी बेरा तुबोरी लेह बोलोदो थेहो,
\v 7 ‘जरुरीस किह मानुषा छोटु पापी होरी रोह हाथे काह पाकराइहेस,आह क्रूस गाश लटकायाइहेस,आह त्रोन दिउस काह जीउहेस’|”
\v 8 तेका तीउरी बातेह तेनोरी लेह याद आही,
\v 9 आह कब्र काह वापस आछीदे तेनोरिहे होसे ग्याराह लेह,आह ओरीक सैबिलेह,हयो सैब बातेह शुनाही|
\v 10 जूनीहे प्रेरितो लेह हयो बातेह बोली होसे मरियम मगदलीनी आह योअन्ना आह याकूब हाई अम्मा मरियम आह होतेन सी ओरीक दयानी बीह थीह|
\v 11 पर तेनाही बातेह होतेनोरी लेह कोथया जेही लागी,आह होतेनोरिहे तेन गाश विसवास नाही किहो|
\v 12 तेका पतरस उजूइदे कब्र काछे दोडाइदा नाठो,आह झुकिदे सिर्फ गाछे छारोदो देखो,आह जोह फिरो थेहो होतेथ काह हैरान फिरदा आपरो घोरे नाठो|
\v 13 होसो हे दिउस होतेन माझ काह दुई जोनीह इम्माऊस नाहो रोह इक गराहो बीले नाशेन थेह,जोह यरूशलेम काह करीब सात मीटर दूर थेहो|
\v 14 होतेने हयो सैब बातेह लेह जोह फिरी थीह,आपु माझी बाताइहेन नाशेन थेह,
\v 15 आह जेतरा होतेनोरी आपु माझी बाताइहेन सी पूछिहेन थेह,तेह यीशु आपु हे नीयार आछीदे होतेनोरी सी थाको|
\v 16 पर होतेनाही आखी हेनी बुदूइदी थीह किह तीउलेह रोहाई नाही सोकेह|
\v 17 तीउहे होतेन काह पूछो,”हयो केनी बातेहस,जोह तुबोरी हाडदा-हाडदा आपु माझी बाताइहेन सोह?”होतेनोरी हैरान फिरीदे खोरेह थाके|
\v 18 हेहो शुनीदे होतेन माझ काह किल्योपस नाहो रोह इक मानुष हे बोलोह,”क्यह तू यरूशलेम केह एखलेह पोरदेसी सेह,जोह नाजानदो किह हयो दिउस केह होतेथ क्यह-क्यह फिरोदोस?”
\v 19 तीउहे होतेन काह पूछो,”केनी बातेह?”होतेनोरिहे तीउलेह बोलोह,”यीशु नासरी रोह बारे केह जोह परमेश्वर आह सैब मानुषो रोह नीयार काम सी वचन केह शक्ति वारो भविष्यद्क्ता थेहो,
\v 20 आह बोह्ड़ो पुज्यारी सी आबाहे सरदारों हे तीउलेह पाकरयाहो किह तीउ लेह मोरनाई आज्ञा दिनी;आह तीउलेह क्रूस केह लटकायाहो|
\v 21 पर आम्बोरी लेह आशा थीह किह हयो हे इस्त्राएल लेह आजाद कोरेस|हयो सैब बातेह रोह अलावा हयो हादसा फिरीदे त्रोन दिउस फिरोदोस,
\v 22 आह आम्बोरी माझ काह एक्या दयानी होरी हे बीह आम्बोरी लेह हैरानी केह भेजोदोस,जुन दोथी हे कब्र काछे नाठी थीह;
\v 23 आह जेतरा तीउरी लाश नाही पोरीह तेह हेहो बोलदा आही किह आम्बोरी लेह स्वर्गदूतो हे दर्शन दिनों,जूनीहे बोलो किह होसो जीउहोदोस|
\v 24 तेका आम्बाहे सॉगी होरी माझ काह एक्या कब्र काछे नाठे,जेहो दयानी हे देखो थेहो होतेवहे होतेने बीह देखो;पर तीउले नाही देखो|”
\v 25 तेका तीउहे होतेनोरी लेह बोलोह,”ओह ओकोल नुदे होरी,सी भविष्यद्क्ता होरी रीह सैब बातेह गाश विसवास छारदे मोन वारे|
\v 26 क्यह जरूरी नाही थेहो किह मसीह हयो दुख देखीदे आपरी महिमा केह प्रवेश करेह?”
\v 27 तेका तीउहे मूसा काह आह सैब भविष्यद्क्ता होरी काह शुरू किदे सैब पवित्रशास्त्र माझ काह आपरो बारे केह लिखीदी बातेह रोह मतलब,होतेनोरी लेह सोम्झाहो|
\v 28 हेती केह होतेनोरी होसो गराहो रोह नीयार पोछे जीहे होतेनोरी नाशेन थेह,आह तीउरो ढंगे काह हेहो लागो किह होसो आन्गमाहे फिरबेलेह चाह्दोस |
\v 29 पर होतेनोरी हे हेहो बोलिदे तीउलेह रोकयाहो,”आम्सी थाक,क्योकि सानिहेंस आह राछीबेलेहस|”तेका होसो होतेनोरी सी थाकबेलेह हाइते नाठो|
\v 30 जेतरा होसो होतेनोर्री सी खाहु खाबेलेह बैशो,तेह तीउहे रोटी माँगीदे धन्यवाद किहो आह होतेथ लेह चुथिदे होतेनलेह दिदो लागो|
\v 31 तेका होतेनाही आखी खुलूही;आह होतेने तीउलेह रोहाहो,आह होसो होतेनाही आखी काह हिराउहो|
\v 32 होतेनोरी हे आपु माझी बोलुहे,”जेतरा होसो बाते केह ताबोरी सी बातइदो थेहो आह पवित्रशास्त्र हा मतलब ताबोरी लेह सोम्झादो थेहो,तेह क्यह ताम्बा मोने केह बातेह नाही आही ?”
\v 33 होतेनोरी होतेतराहे उजुइदे यरूशलेम लेह वापस ठुरे,आह होतेने ग्याराह सी होतेनाहे सॉगी लेह कोठाह देखो |
\v 34 होतेनोरी बोलदे थेह,”प्रभु सोच्चबी जीउहोदोस,आह शमौन लेह नजर आहो |”
\v 35 तेका होतेनोरी हे बाते रीह बातेह होतेनलेह बोली आह हेहो बीह किह होतेने तीउले रोटी चुठयादी बेरा केहो रोहाहो |
\v 36 होतेने हयो बातेह बोलेन हे थेह किह होसो आपु हे होतेना माझ आछीदे खोरोह फिरो,आह होतेन लेह बोलोह,”तुम्बेह सुख शांति हे थाको|”
\v 37 पर होतेनोरी थरथराउहे आह डोरेह,आह सोमझे किह आम्बोरी क्यन राकास लेह देखेन सीह|
\v 38 तीउहे होतेनोरी लेह बोलोह,”किहु थरथरादे सोह?आह तुम्बाह मोने केह किहु शक उजीहेनस?
\v 39 मेरे हाथ सी मेरो रोड़ेह लेह शाहो किह हाउ होसो हे सुह | मुला छुगिदे शाहों,क्योकि आत्मा रेह हारके मासाउ नाथाकदो जेहो मुके शाहदे सोह|”
\v 40 हेहो बोलिदे तीउहे होतेन लेह आपरे हाथ रोडेह देखाहो|
\v 41 जेतरा ख़ुशी हे कोरी होतेन लेह विसवास नाही फिरो,आह होतेने हैरान फिरदे थेह,तेह तीउहे होतेन काह पूछो,”क्यह इदेह तुबोरी काछे दोक खाहु साह?”
\v 42 होतेने तीउलेह कुडेह केह डोइदे माछी रोह टुकड़ा दिनो|
\v 43 तीउहे निदेह होतेना आन्गमाहे खाहो|
\v 44 तेका तीउहे होतेन लेह बोलोह,”हयो मेरी होसे बातेह साह,जोह माइहे तुम्सी थाकदी बेरा तुबोरी लेह बोली थीह कि जरुरीस किह जेती बातेह मूसा रोह व्यव्स्था आह भविष्यद्क्ता होरी सी भजन हाई कताब केह मेरो बारे केह लिखोदोस,सैब पूरो फिरेस|”
\v 45 तेका तीउहे पवित्रशास्त्र बोलबे लेह होतेनाही सोमझ खुलयाही,
\v 46 आह होतन लेह बोलोह,”हेहो लिखोदोस किह मसीह दुख देखेसह,आह त्रोन दिउस काह मुहेदे माझ काह जीउहेस,
\v 47 आह यरूशलेम काह पीछु सैब जाताहे होरी लेह मोन बोदलयाना सी पापो रीह माफी रोह समाचार,तीउरो हे नाहो काह कोरसा|
\v 48 तुबोरी हयो सैब बातेह रोह गवाह सोह|
\v 49 आह शाहो,जेथा वादा मेरो बाह हे किदीस,हाउ होतेथ लेह तुबोरी लेह होरसासु आह जेतरा सेकार स्वर्ग काह शक्ति नोपोरा,तेतरा सेकार तुबोरी हयो हे देशकेह पोखी थाको|”
\v 50 तेका तीउहे होतेन लेह बैतनिय्याह सेकार बाहे गिनुइदे नाठो,आह आपरे हाथ चुगीदे होतेनलेह आशीष दिनी;
\v 51 आह होतेन लेह आशीष दिदा होसो होतेन काह आलाग फिरो आह स्वर्ग केह नाठो|
\v 52 तेका होतेनोरी हे तीउलेह डाल दिनीदे कताही ख़ुशी हे यरूशलेम वापस नाठे;
\v 53 आह होतेने रोजे भवन केह कोठाह फिरीदे परमेश्वराई स्तुति कोरेन थाकदे थेह |
