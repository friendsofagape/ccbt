\id MAT - Kinnauri Bible
\ide UTF-8
\rem Copyright Information: Creative Commons Attribution-ShareAlike 4.0 License
\h मत्ती
\toc1 मत्ती का सुसमाचार
\toc2 मत्ती
\mt1 Matthew
\mt1 मती
\c 1
\p
\v 1 इब्राहीम रौ छेल्डू, दाउद रौ छेल्डू, यीशु मसीह रौ वंश |
\v 2 इब्राहीम का इसहाक ज़ौरमी; इसहाक का याकूब ज़ौरमी; याकूब का यहूदा सि तैसरौ भाई ज़ौरमी |
\v 3 यहूदा का फिरिस; यहूदा सि तामार का जोरह ज़ौरमी; फिरिस का हिस्रोन ज़ौरमी; हिस्रोन का इराम ज़ौरमी|
\v 4 तै इराम ला अम्मीनादाब जौरमी; तै अम्मीनादाब का नहशोन ज़ौरमी; नहशोन का सलमोन ज़ौरमी |
\v 5 तै सलमोन सि राहब का बोअज ज़ौरमी; तै बोअज सि रुत का ओबेद ज़ौरमी; तै ओबेद का यिशै ज़ौरमी|
\v 6 तै यिशै का दाउद राजा ज़ौरमी
\v 7 तै दाउद का सुलैमान होसो देन मानुष का ज़ौरमी जुन आओखा उरिय्याह रौ देन थी|
\v 8 तै सुलैमान का रह्बाम ज़ौरमी; रह्बाम का अबिय्याह ज़ौरमी; अबिय्याह का आसा ज़ौरमी; आसा का यहोशाफात ज़ौरमी; यहोशाफात का योराम ज़ौरमी; तै योराम का उज्जिय्याह ज़ौरमी|
\v 9 तै उज्जिय्याह का योताम ज़ौरमी; योताम का आहाज ज़ौरमी; आहाज का हिजकिय्याह ज़ौरमी
\v 10 हिजकिय्याह का मनश्‍शिह जोर्मी , मनश्‍शिह का आमोन जोर्मी ,आई आमोन का योशिय्‍याह जोर्मी |
\v 11 तै बन्दी फिरि बाबुल नाश्दी बैरे योश्शिय्याह का यकुन्याह सि तिन्नो भाई ज़ौरमी|
\v 12 बन्दी फिरि बाबुल पोछाई पिछु यकुन्याह का शालतिएल ज़ौरमी; तै शालतिएल का ज़रुब्बाबिल ज़ौरमी|
\v 13 तै ज़रुब्बाबिल का अबीहूद ज़ौरमी; तै अबीहूद का एल्याकीम ज़ौरमी; तै एल्याकीम का अजोर ज़ौरमी|
\v 14 तै अजोर का सदोक ज़ौरमी; तै सदोक का अखीम ज़ौरमी; तै अखीम का इलीहूद ज़ौरमी|
\v 15 तै इलीहूद का इलियाजार ज़ौरमी; तै इलियाजार का मत्तान ज़ौरमी; तै मत्तान का याकूब ज़ौरमी|
\v 16 तै याकूब का युसूफ ज़ौरमी; ज़ुन मरियम रौ पुशां हुन्दौ, जास्का यीशु जास्ला मसीह बौल्दै ज़ौरमी|
\v 17 इब्राहीम का दाउद सेग सेब चौदह पुश्त फिरि, तै दाउद का बाबुल ला बन्दी फिरि पोछाइन सेग चौदह पुश्त तै बन्दी फिरि नीं पिछु का मसीह सेग चौदह पुश्त फिरि|
\v 18 ऐ यीशु मसीह होयो ज़ौरमी, कि जेत्रे तिन्नो आमा मरियम रौ मंगनी युसूफ सि फिरि, तै तैन्दुई कौठा फिरनौ का आओखाए सौ पवित्र आत्मा बिलै का गौरकौ डे सि फिरि|
\v 19 तै तैसरौ पुशां युसूफ जुन धरमी थ्यौ, तैसला बदनाम नाटान्नो रौ तांई तैसला चुपचाप शौठ्यामै मौन ज़ुरयाई|
\v 20 जेत्रे सौ होई बाते सुंचएनए थ्यौ, प्रभु रौ दूत तिन्नो सिउनै आछि बोलि; कि हे युसूफ दाउद रौ औलाद, तू आपरौ देन मरियम ला आप गाछै आनमै नोडौरे; कयोंकि ज़ुन तैसरौ पैटकैस सौ पवित्र आत्मा बिलै कास|
\v 21 सौ छेल्डू ला जौनम द्येस, तू तिन्नो नाव यीशु ज़ागै; कयोंकि सौ आपरौ मानुषा रौ तैने रौ पाप का उद्धार टानैस|
\v 22 होई सेब तै फिरि कि ज़ि वचन प्रभु ऐ आपरौ जान्देस्या का बौलि भैज़ि थ्यौ सौ पूरा फिरैस|
\v 23 कि एक कन्या देन गौरकौ डे सि फिरैस तै एक छेल्डू ला जौनम द्येस, तै तिन्नो नाव इम्मानुएल ज़ागैस, ज़िजरौ मतलब होई कि प्रभु तामसि साथ|
\v 24 तै युसूफ नींज का उज़ुई प्रभु रौ दूत रौ आज्ञा रौ हिसाब ऐ आपरौ देन ला आप गाछै आणि|
\v 25 तै जेत्रे सेग तैसै छेल्डू ला जौनम नैद्यौ, सौ तैस गाछै नौन्छी: तै तिन्यै तिन्नो नाव यीशु ज़ागि |
\c 2
\p \v 1 हैरोदेस राजा हुएन काली यहूदिया रौ बैतलहम नाव रौ ज़ागा कै यीशु जौरमी | तै पूरब बिले का कई जान्देस्या आछिंदे पुछ्मै लागी |
\v 2 कि यहूदिया रौ राज़ा जास्रौ जौनौम फिरि सौ किन ? आमै तिन्ला ढाल दैमै आछी सी, क्योकि आमै पूरब बिले तिन्नौ तारौ देखि |
\v 3 होई शुनि हैरोदेस राज़ा सी पूरा यरुशेलम डोरी |
\v 4 तै तिन्ये सेब जान्देस्या सि शास्त्री ला कोठा टानी, तैने का पूछी कि मसीह रौ जौनम किन फिरौ हुगौ |
\v 5 तैन्ये तिन्ला बोली कि यहूदिया रौ बैतलहम कै, कयोंकि भविष्य जान्द्याए होयो लिखि |
\v 6 कि है| यहूदिया रौ देश रौ बैतलहम, तु किस भि रीत का यहूदिया रै अधिकारियां माझ का कास का ए गाटो नुआ; कयोंकि ताऊँका एक राज़ा नीक्लेस, जुन मेरो प्रजा इज्रायल रौ रखवाली टानैस |
\v 7 तै हैरोदेस राज़ा ऐ तैनेला चुपचाप आराई, पुछि कि तुमै तारौला ठीक किन ज्यौ देखि थ्यौ |
\v 8 तै तिन्ये, तैन्ला होई बोलि बैतलहम भैजी कि तुमै नाशी सौ छैल्डू रौ बारे कै ठीक-ठीक पोता टानी माला पोता देएयो, तै हाउन्भी आछि तिन्ला ढाल डीसू |
\v 9 तै तैने राज़ा रौ बाते शुनि नशि, जि तारौ ला तैन्ये पूरब बिले देखि थ्यो सो, तैनेका आन्ग्माए-आन्ग्माए हांडी तिज़गाश रुकि जिन सौ छेल्डू रौ जौनम फिरि |
\v 10 सौ तारो ला देखि तैन्ये सेब ख़ुशीए बाक्सा नाषी |
\v 11 तै होसो घोरे पोछी सौ छेल्डू ला तिन्नो आमा मरियम सि साथ देखि, अंग्माए मुग्सी उटटो फिरि ढाल देई, तै आप-आपरो थैला खुल्याई तिन्ला सुणो, लोहबान, गंधरस रौ भेँट चढ़ायाई |
\v 12 तै सिउनै होयो देखि कि हेरोदेस गाछै नान्ठ्यो, तैने आईक बाते आपरो देश कै नाशी |
\v 13 तैने नाशी पीछू प्रभु रौ एक दूत युसूफ रौ सिउने आछि बोलि कि उज़ियु सौ छेल्डू सि तिन्नौ आमा सि साथ तु मिस्र देश कै नाश, तै जैत्रे सेग हाँऊ तौंला नोबोलूं तैत्रे सेग तू तिन्चे थाके, क्योंकि हेरोदेस यौ छेल्डू ला लोरेता इनला मारी भेज़ेस |
\v 14 सौ राटे उज़ुई सो छेल्डू सि तिन्नो आमा सि साथ मिस्र बिलै नशि |
\v 15 तै हेरोदेस मौरिन सेग तिन्चे थाकि, कयोंकि प्रभु रौ सों वचन पूरा टान्नो रौ ताई ज़ि आपरो जान्देस्या सि प्रभुए बोलि भेजि कि मैईये आपरो छेल्डू ला मिस्र का आराई |
\v 16 ज़ेत्रै हेरोदेस ला पोता लागि कि सेब जन्देस्याए तिन्सी दोखा टानी, सौ रोष ए रातो-पितो फिरि, तै मानुषा ला भेजि सौ जान्देस्या का ठीक-ठीक पुछुन्दो टाइम रौ हिसाब का बेतलहम सि तिज्रो आस-पास दुई बोरौश या तिज्का कान्छे जैतेग भी जौर्मुंदे सेब छेल्डूगा ला मारी भेजि |
\v 17 तै ज़ि वचन यिर्मयाह नाव रौ ज़न्दोस्या ऐ बोलि थ्यौ, सौ पूरा फिरि |
\v 18 कि रामाह के एक करुणा नाद शुन्नो आछि, रोएन, हिक फुटिन्न सेग राहेला आपरो छेल्डू पैररो ताइंये रुआएअन थए आई तैने शान्त फिरमे नचाइएन थए , क्योकि तैंने नून्दे |
\v 19 हेरोदेस मोरी फिछु, प्रभु रौ दूत मिस्र देश कै युसूफ रौ सिउने आछिदे बोलि
\v 20 कि उज़िउ छेल्डू सि तिन्नौ आमा ला गिनुई इस्रायल देश के नाश, कयोंकि जुन छेल्डू ला मार्मे थ्ये तैने सेब मौरी|
\v 21 सो उज़ुइ छेल्डू सि आमा ला गिन्नुइए इस्रायल देश कै आछि |
\v 22 पर तिन्ये होई शुनि कि अरखिलाउस आपरो ब्बा हेरोदेस रौ जागा के राजा फिरि, सो तिन्न्चे नश्मै डोरी; तै सिउनै शाई सौ गलील देश कै नाशी |
\v 23 तै नासरत नाव स्या ज़ागा कै नशि बोसि, ताकि सो वचन ज़ि जान्देस्याए बोलुन्दों कि तिन्न्ला नासरी बोलसा पूरा फिरेस |
\c 3
\p \v 1 तादु कालि यहुन्ना बपतिस्मा देंदो स्या यहूदिया रौ जंगल कै आछि होयो प्रचार कॉरमे लागि कि,
\v 2 मौन ला फिराव; कयोंकि ऐ स्वर्ग रौ राज़ आछ्दो स्या |
\v 3 होई होसोए जास्रौ बारे कै यशायाह नाव रौ एक जान्दोस्याए कि जंगल कै एक भेददो स्या रौ काद शुन्याई द्येस कि प्रभु रौ बात ठीक टानो, तिन्नो बात सीधा टानों |
\v 4 होई यहुन्ना, ऊँट रौ बाल रौ गाछौ लाउई थ्यौ, टेर कै चमड़ा रौ पाटी बानि थ्यौ, तिन्नो खाऊ टिड्डिया सि जंगल रौ मौ थ्यौ |
\v 5 तै यरुशेलम, यहूदिया, यरदन रौ आस-पास सेब देश का मानुषा तिन गाछै आछि |
\v 6 तै आप-आपरौ पाप ला मान्याई यरदन ग़ार कै तिन्नका बपतिस्मा मागि |
\v 7 तै तिन्ये बादे फरिसियां सि स्कूदियाँ ला आप गाछै बपतिस्मा माग्मे आछ्नौ देखि तैने ला बौली कि या सांप रौ छेल्डूगा तुम्ला कुनिये बोलो कि आछ्दो स्या रोष का ठूरौ |
\v 8 सो मौन फिराव रौ हिसाबए फौल आणो |
\v 9 आप-आपरौ मौन कै होई नुसुन्च्यौ कि आमौरौ ब्वा इब्राहिम; कयोंकि हाँऊ तुम्ला बोलिन सु कि परमेश्वर होई पाथार माज्हार का भी इब्राहीम ला छेल्डू गारि बोल्दो |
\v 10 ऐ लास्ता बोटा रौ ज़्हील गाश जागुन्दोस, जिन्द्यौ बोट ऐसा फौल निदएस सौ काटीन्दो |
\v 11 हाँऊ ता तुम्ला पानीऐ मौन फिराव रौ बपतिस्मा देन्दौ सु, पर जुन मुग पीछू आछ्दो स्या सौ मुका भी शक्तिशाली, हाँऊ ता तिन्नो चिन्दरी चुन्ग्नौ लायक भी नुन्दो, सौ तुम्ला पवित्र आत्मा सि आग ऐ बपतिस्मा द्येस |
\v 12 तिन्नो सूप तिन्नो हाथ के, सौ आपरौ डॉखरौ एसाए साफ़ टानेस, गेंहु ला ता सौ डॉखरे कौठा टानेस पर भूस ला सौ कादुई निहिश्दो स्या आग कै भेजैस |
\v 13 होत्रै यीशु गलील का यरदन रौ किनारे यहुन्ना गाछे तिन्नका बपतिस्मा माग्मै आछि |
\v 14 पर यहुन्ना ऐ तिन्ना रुक्याई दें बोलि कि माना ता ताउन्का बपतिस्मा माग्नौ चान्दो, तू मुका माग्मै आछिया |
\v 15 यीशु ऐ तिन्न्ला होई ज़वाब देई कि एता होयोए फिरनो भेज़ कयोंकि तामै होई रीति ऐ सेब रौ धरम ला पूरा टान्नो ठीक हुएस, तै तिन्ये तिन्नो बाते मान्याई |
\v 16 तै यीशु बपतिस्मा मागि पानी का आगाश आछि, तिन्नो तांई आकाश खुलुई, तै तिन्ये परमेश्वर रौ आत्मा ला कबूतर रौ नाई उतरीन आप गाश आछ्नो देखि |
\v 17 तै आकाशवाणी फिरि कि होई मेरौ प्यारा छेल्डूस जास्का हाँऊ बादो खुश सु |
\c 4
\p \v 1 तै होत्रै आत्माऐ यीशु ला जंगल कै नी ताकि इब्लीस सि तिन्नो परीक्षा फिरेस |
\v 2 तै सौ चालीस दयार, चालीस राट बौखे थाकि, ऐ तिन्न्ला भोख लागि |
\v 3 तै पौरख्यान्दो स्याऐ तिन्न्ला आप गाछे आराईदें बोली कि अगर तू परमेश्वर रौ छेल्डू हुएता होई बोल कि होई पाथरा रोटी फिरनौ चान्दो |
\v 4 तै तिन्ने होई ज़बाब देई कि मानुष एखो रोटी खाएंदें नुआ बल्कि परमेश्वररौ खाक्का निक्लुन्दो हर वचन रौ एज्ये भि जिंदा थाकैस |
\v 5 तै इब्लीसऐ तिन्ला पवित्र नगर कै नी सांद रौ कंगूर गाश खड़ा टानी |
\v 6 तै तिन्ला बोली कि तू परमेश्वर रौ छेल्डू हुएता इशी तोल लांघ, कयोंकि लिखुन्दोस कि ताउन्ला पामेला सो आपरौ स्वर्ग रै दूता ला आज्ञा द्येस, पर होयो ता निफ्राया कि तैरो खुंडी पाथरा कै लागि दुखाएस |
\v 7 तै यीशु ऐ तिन्ला बोलि कि होयो भि लिखुन्दौस कि तू आपरौ प्रभु परमेश्वर ला नौ-पौरख्याए |
\v 8 तै शैतान-ऐ तिन्ला एक ऊष्टौ डौंक गाश नी, पूरा दुनिया कै आपरौ राज़, ठाट-बाट देखाई |
\v 9 तिन्ला बोलि कि तू उटटो फिरि मा ढाल दिएता हाँऊ होई सेब ताऊंला दिसू |
\v 10 तै यीशु ऐ तिन्ला बोलि कि हे शैतान तू दूर फिर, कयोंकि लिखुन्दोस कि तू आपरौ प्रभु-परमेश्वर ला ढाल देई, तिन्नोई पूजा टान |
\v 11 ते शैतान तिन गाछे का ठुरी ,आई शाओ स्वर्गदूत आछी तिनरो सेवा टानमे लाग|
\v 12 जेतरे तिन्ये होई शुनी कि युहना ला पाइस ,तै सौ गलील देश बिलै नाशी |
\v 13 ते नासरत ला शोठई कफरन्हुम के जी सौर रो किनारे जबूलून सी नपताली रौ देश कै नाशी थाकि |
\v 14 ताकि यशायाह नाव स्या जान्दोस्या ऐ ज़ि बोलुन्दो सौ पूरा फिरेस |
\v 15 जबूलून सि नपताली रौ देश, सौर रौ बाते पार आइक्या जाती रौ गलील |
\v 16 जुन आंयारौ कै बैशी थै तैन्ये बोडो ज्योत देखि; आई जुन मौरदौ रौ देश कै या शैलाव कै बैशी हुन्दै तैन्ये गाश सौ ज्योत चौम्की |
\v 17 तिज पिछु यीशु ऐ प्रचार टान्नो आई होयो बोल्नो शुरू टानी कि ऐ मौन ला बैशाओ क्योकि स्वर्ग रौ राज्य नेर आछिन्न्स |
\v 18 तिन्ये गलील रौ सौर गाछै दुई भाई शमौन जासला पतरस बोलदे सि तिन्नो भाई अन्द्रियास ला सौर कै जाल भेज्नौ देखि क्योकि तैने माछी पांदे स्या थै |
\v 19 तै तैने ला बोली कि मुग पिछांय आछौ हाँऊ तुम्ला मानुषा ला पान्देस्या जुरयासु |
\v 20 तेन्दुई तुरंत सौ जाल ला शौथ्याई तिन्न पिछांय नाशी |
\v 21 तै तिन्चे का आन्ग्माए फिरि, तिन्ये आई दुई भाई जब्दी रौ छेल्डुगा याकूब सि तिन्नो भाई यहुन्ना ला आपरौ ब्बा जब्दी सि साथ किश्ती गाश जाल ला सुधारनो देखि, तेने ला भी आराई |
\v 22 तैने तुरंत किश्ती सि आपरौ ब्बा ला शौठ्याई तिन पिछांय नाशी |
\v 23 तै यीशु सारो गलील देश कै हांडीन, तैने रौ सभा कै उपदेश दैईन, राज्य रौ बोलो समाचार दैईन, मानुषा रौ सेब बिमारिगा सि तैने रौ सेब कम्जोरिगा ला ठीक टानीन थाकि |
\v 24 तै सारो सूरिया कै तिन्नो यश फैलायी, तै मानुषा सेब बिमारागा ला जास्ला बान्मात रुस्या बिमारी थ्यो, आई जास्ला भूत लागि थ्यो, मिरगिस्या ला झोले के मारे हुए ला तिन गाछे आनमे लागि तै तिन्ये तैने ला चंगा टानी |
\v 25 तै गलील, दिकापुलिस, यरुशेलम, यहुदिया सि यरदन पार बिले का सारौ भीड़ तिन सि साथ नाशी |
\c 5
\p \v 1 सो भीड़ ला देखि सौ डौंक गाश नाशी; तै जैत्रै सौ बैशी तिन्नो चेलेगा तिन गाछे आछि |
\v 2 तै सौ आपरौ मुह खुल्याई तैने ला होई उपदेश देमे लागि |
\v 3 तैने धौन्या सा| जास्रौ मौन कै दया सा, कयोंकि स्वर्ग रौ राज्य तैने रौ एस |
\v 4 तैने धौन्या सा| जुन शोक टानदे, कयोंकि तैने ला शान्ति पौरेस |
\v 5 तैने धौन्या सा| जुन झुक्दे, कयोंकि पृथ्वी रै अधिकारी होएस |
\v 6 तैने धौन्या सा| जुन धरम रौ भौखे-चीशे सा, कयोंकि तैने तृप्त फिरसा |
\v 7 तैने धौन्या सा| जुन दया टानदे, कयोंकि तैने ला भी दया टानेस |
\v 8 तैने धौन्या सा| जास्रौ मौन शुद्ध सा, कयोंकि तैने परमेश्वर ला देखि बोलसा |
\v 9 तैने धौन्या सा| जुन मेल टानदे स्या, कयोंकि तैने ला परमेश्वर रौ छेल्डू बोलसा |
\v 10 तैने धौन्या सा| जासला धरम रौ ताइंये स्तायाइन सा, कयोंकि स्वर्ग रौ राज्य तैने रौएस |
\v 11 तुमे धौन्या सौ| जेत्रे मानुषा मेरौ ताएंये तुमरो निंदा टानसा, सतायैस आई आल्को बात्याई तुमरो खिलाफ हर तरह ऐ मार बाते बोल्सा |
\v 12 खुश, मगन ऐ थाक्यो, कयोंकि स्वर्ग कै तुम्ला बोडो फौल सा, कयोंकि तेने ऐ जान्देस्या ला जुन तुमका आन्ग्माए इंचे थै तैने ला भी होयो ऐ स्तायाई |
\v 13 तुमै पृथ्वी रै लोन सौ, अगर लोन रौ स्वाद फिटेता, तै कि चीज़ ऐ तिजरौ स्वाद वापस आछ्दौ, तै सौ बाय फिक्याई मानुषा रौ खुंडीऐ टेमानो रौ सिवाय किछ कामरोए नुन्दौ |
\v 14 तुमै संसार रै ज्योत सौ, ज़ि नौगोर डॉक गाश बोसि हुएस सौ चोरुई नाथाकीन्दो |
\v 15 तै मानुषा दीयो जाल्याई पैमाने गाश नाज़ागी दीवट गाश ज़ागदे, तै तिज्ये घोरे सेब मानुषा ला प्यान्शौ पौछ्दौ |
\v 16 होत्योए तुमरो प्यान्शौ मानुषा रौ मुखमाए चौम्कैता तैने तुमरौ बोलो काम ला शाई स्वर्ग कै तुमरो ब्बा रौ बढ़ाई टानेसा |
\v 17 होयो नौसौम्झ्यो कि हाँऊ व्यव्स्था या जान्देस्या रौ किताब ला ख़तम टानमै आछि सु |
\v 18 ख़तम टानमै नुआ बल्कि हाँऊ ट तिज्ला पूरा तान्मै आछि सु; कयोंकि हाँऊ तुम्ला सच बोलिन सु कि जैत्रै सेग आकाश सि पृथ्वी नौटोला तैत्रे सेग व्यव्स्था का एक मात्रा या एक बिंदु भी पूरा फिरिन सेग नोटोला |
\v 19 इसलिए जुन भी होई गाटो-गाटो आज्ञा का एक ला तौड्यास आई औरिक ला भी होत्योऐ शिख्याएस; सौ स्वर्ग रौ राज कै सेब का लौऊडो फिरेस; प्र जुन होई सेब मान्याई औरिक ला भी शिख्याएस सौ स्वर्ग रौ राज कै सेब का महान फिरेस |
\v 20 कयोंकि हाँऊ तुम्ला बोलिन सु कि अगर तुमरौ धौरोम शास्त्रिगा सि फरीसिगा रौ धौरोम का बढकर नुएता, तुमै स्वर्ग रौ राज कै कभी नाशी नौबोल्सो |
\v 21 तुमै शुनि सौ कि आगुई रै मानुषा ला बोलुन्दो थ्यो कि ह्त्या माटान्यो, जुन भी हत्या टानेस तिन्ला कचहरी का दंड पौरेस |
\v 22 पर हाँऊ तुम्ला बोलिन सु कि जुन भी आपरो भाई गाश रोष गारेस तिनला कचहरी का दंड पौरेस; आई जुन भी आपरौ भाई ला निकम्मा बोलेस तिन्ला महासभा का दंड पौरेस; आई जुन भी अरे मूर्ख बोलेस सौ नौरौक रौ आग कै जौलेस |
\v 23 इसलिए तू आपरौ भेँट बेदी कई आनेता, तिन्चे ताउन्ला याद आछेता कि मेरौ भाई रौ मौन कै मेरौ ताँई कुछ विराध सा ता तू सौ भेँट ला तिन्चे बेदी रौ सामने शौठ्याए |
\v 24 तै एक्बैरै आपरौ भाई सि मेल-मिलाप टानी; आछि सौ भेँट चढ़ायाऐ |
\v 25 जैत्रै सेग तू आपरो मुद्दई सि साथ बातकै सै, तिन्सी हासाल मेलमिलाप टान किन होयो निफिरनो चांवी कि मुद्दई ताउन्ला हाकिम कै सौंप्याएस, हाकिम सिपाही कै सौंप्याएस, तै ताउन्ला कोठरी कै भैजेस |
\v 26 हाँऊ ताउन्ला सच बोलिन सु कि जैत्रै सेग तू कौड़ी-कौड़ी नौबोर्यासे तैत्रे सेग ताउन्ला तिन्चे का नाछारा |
\v 27 तुमै शुनिदै सौ कि बोलुन्दौस कि व्यभिचार माटान्यो |
\v 28 पर हाँऊ तुम्ला होई बोलिन सु कि जुन भी देन गाश वामांग आखिए शाएस, तीनेए आपरौ मौन कै तैस सि व्यभिचार टानी |
\v 29 अगर तेरौ जाखांग आखी ताउन्ला ठोकर खिलायाएता, तू तिजला आपका गारि फिक्याई भेज़, कयोंकि ताउन्ला होई ठीक हुएस कि तेरौ अंगा का एक रौ नाश फिरेस ताकि बाकी शरीर नौरौक कै भेज्नौ का बौचेस |
\v 30 अगर तैरो जाखांग हाथ ताउन्ला ठोकर खिलायेता, तू तिजला काटी फिक्याई भेज़, कयोंकि ताउन्ला होई ऐ बोलो हुएस कि तैरो अंगा का एक रौ नाश फिरैस ताकि बाकी शरीर नौरौक कै भेज्नौ का बोचेस |
\v 31 होयो भी बोलुन्दाऊस कि जुन भी आपरौ देन ला शोठ्याएसता सौ तैसला राजीनामा दिएय |
\v 32 पर हाँऊ तुम्ला बोलिन सु कि जुन भी आपरौ देन ला व्यभिचार रौ सिवा कि औरिक कारण ऐ शौठ्यएता, सौ तैस का व्यभिचार टानदो, जुन भी तैस सि रानेटांग टानदो सौ तैस सि व्यभिचार टानदो |
\v 33 तै तुमै शुनि सौ कि आगुई रै मानुषा ला बोलुन्दो थ्यो कि आलको कसम माखाईयो, पर प्रभु रौ ताईंये आपरो कसम ला पूरा टानयो |
\v 34 पर हाँऊ तुम्ला बोलिन सु कि कादुई कसम माखाईयो; ना स्वर्ग रौ कयोंकि सौ परमेश्वर रौ सिहांसन |
\v 35 ना धरती रौ, कयोंकि सौ तिन्नो खुंडी रौ चौकी; ना यरुशेलम रौ, कयोंकि सौ महाराजा रौ नगर |
\v 36 तू आपरौ मुड्कान रौ भी कसम माखाए कयोंकि तू ना ता एक बाल ला भी उजला या कालो टानी बोल्दौ |
\v 37 पर तुमरो बाते आं रौ आं या ना रौ ना हनो चान्दो; कयोंकि होज्का बोदी ज़ि भी थाक्दो सो मारे का थाक्दो |
\v 38 तुमै शुनि सौ कि आखी रौ बोदला आखी, दांत रौ बोदला दांत |
\v 39 पर हाँऊ तुम्ला होई बोलिन सु कि मारे रौ सामना माटान्यो; पर कुन भी तेरो जाखांग गाल कै चापटिंग ल्याएस तू तिन्नो मुखुमाए आईक गाल गारे |
\v 40 यदि कुन भी ताऊँ गा नालिश टानी तेरो कमीज़ माग्मै हुए ता, तू तिनला दोहर भी नीनो भेज़ |
\v 41 या कुन भी ताऊँ ला एक कोस बेगार कै नीनो चाएँ ता, तू तिन्सी दुई कोस दूर सेग नाश |
\v 42 जुन भी तांउका माग्मै हुएस तिन्न्ला दे या कुन तांउका उधार मागेस तू मग ना भारे |
\v 43 तुमै शुनि सौ कि बोलुन्दोस कि आपरो पडोसी गा सि प्रेम ऐ थाक्यो, दुश्मन सि बैर ऐ |
\v 44 पर हाँऊ तुम्ला बोलिन सु कि आपरो दुश्मना सि प्रेम ऐ थाको; चाप्रयादें स्या रौ तांई प्रार्थना टानो |
\v 45 तै पौ तुमै स्वर्ग कै आपरो ब्बा रौ बच्चे बोलीसो; कयोंकि सौ बोलो सि मार दुईए गाश आपरौ दिऊस भेज्दौस; दुईए धरम सि अधरम टानदे स्या गाश गौएन भेज्दौस |
\v 46 कयोंकि अगर तुमै तुमसी प्रेम टानदे स्या सि ऐ प्रेम टानेता; तै तुम्ला कि फल हुएस? महसूल माग्दे स्या भी होयो ऐ नाटान्देसा |
\v 47 तुमे एखो आप-आपरौ ब्रादर ला ऐ डाल दिएता कि बोडो काम टानदेसों? औरिक्या भी ता होयोए नाटान्देसा?
\v 48 इसलिए तुमै सिद्ध फिरौ ज्यो स्वर्ग कै तुमरो ब्बा सिद्धस |
\c 6
\p \v 1 सावधान थाको तुमे मानुषा ला देखामै आपरौ धरम ऐ काम माटान्यो, ना ता स्वर्ग कै आपरो ब्बा का किस भी फल नापासो |
\v 2 इसलिए तू दान टानदी बैरै आपरो आन्ग्माये तुरही माबाज्याए, ज्यो कपटी मानुषा सभागा सि मोहल्ला कै टानदेसा, ताकि औरिक्या तैने रौ बडाई टानेस, हाँऊ तुम्ला सच बोलिन सु कि तैने ला पौरुन्दो आपरो फल |
\v 3 पर जैत्रे तू दान टानसे, जाखांग हाथ्ये टानदी बैरे तैरो खोजांग हाथला पौता नालागानो चानो |
\v 4 तैरो दान गुप्त हनो चानो; तै तैरो ब्बा जुन गुप्त कै देख्दोस सौ तिज्रो फल वापिस दियेस |
\v 5 आई जेत्रे तू प्रार्थना टानसे कपटी गा रौ ज्यो माटाने, कयोंकि मानुषा ला देखामे ला सभागा कै या सौलौक रौ मोड़ा पौरु उज़ो फिरि प्रार्थना टानमे तैने बोलोकौलांदे; हाँऊ तुम्ला सच बोलिन सु तैने ला आपरो फल पौरुन्दो सि बराबर |
\v 6 पर जेत्रे तू प्रार्थना टानसे, तू कोठरी कै भीते नाशी द्वार बोंद टानी आपरो ब्बा जुन गुप्त कैस तिन्न्ला प्रार्थना टान; तै तैरो ब्बा जुन गुप्त कै देखदो, तांउला तिजरौ फल दियेस |
\v 7 प्रार्थना टानदी बैरे औरिक्या ज्यौ बोदी माबात्याइयो कयोंकि तैने होयो ज़ान्देस कि बोदी बोलेता तैने रौ शुनैस|
\v 8 इसलिए तुमै तैने ज्यौ मिफिरयो, कयोंकि तुमरौ ब्बा तुमरो मागनो का आइन्ग्माए जान्दोस कि तू रौ कि-कि ज़रूरतस |
\v 9 इसलिए तुमै होई रीति ऐ प्रार्थना टानों,”हे आमरौ ब्बा, जुन स्वर्ग कैस, तैरो नाव पवित्र मान्यानो चांई |
\v 10 तैरो राज्य आछ्नो चांई, तैरो इच्छा ज्यौ स्वर्ग कै पूरा फिरदौस होत्योए पृथ्वी कै भी पूरा फिरनौ चांई |
\v 11 आमैला आज़कौ दयार रौ रोटी दे |
\v 12 ज्यौ आमैऐ आम्रौ अपराधियाँ ला माफ़ टानी, होत्योए तू आमैरौ अपराध ला माफ़ टान |
\v 13 आमैला तू परीक्षा कै माआने; पर बुराई का बौचाए; कयोंकि राज्य, पराक्रम सि महिमा सौदा तेरौएस|” आमीन |
\v 14 इसलिए तुमै मानुषा रौ अपराध माफ़ टानेता; स्वर्ग कै तुमरौ ब्बा तुमरौ अपराध माफ़ टानेस |
\v 15 अगर तुमै मानुषा रौ अपराध माफ़ नाटानेता; स्वर्ग कै तुमरौ ब्बा भी तुमरौ अपराध ला माफ़ नाटानेस |
\v 16 जैत्रै तुमै व्रत जाग्सो, होत्रे कपटी मानुषा रौ ज्यो तुमै ख़ाक फिटाई माथाक्यो, कयोंकि तैने आपरौ ख़ाक फिटाई थाक्दे ताकि मानुषा ला पोता लागेस कि तैने ऐ व्रत जागुन्दौस; हाँऊ तुम्ला सच बोलिन सु कि तैने ला आपरौ फल पौरुन्दौ सि बराबर |
\v 17 जेत्रे भी तू व्रत जाग्से तू आपरो मुं धौई मुड कै तेल भेज़ |
\v 18 ताकि मानुषा नुआ बल्कि तेरो ब्बा जुन गुप्त कैस ला पोता लागेस कि तैएंये व्रत जागुन्दोस; तै गुप्त का शान्दौ तेरो ब्बा ताउन्ला तिजरौ फल दियेस |
\v 19 आपला पृथ्वी कै धन कौठा माटान्यो; ज़िज्ला कीरै सि काई खराब टानदेस, जिन चोरा सेंध ल्याई चोरदेस |
\v 20 बल्कि आपला स्वर्ग कै धन कौठा टानों, जिन ना ता कीरै खराब टानदे ना काई, आई जिन ना ता चोरा सेंध ल्यांदेस ना चोरदेस |
\v 21 कयोंकि जिन तेरौ धन हुयेस तेरौ मौन भी तिन्चे लागेस |
\v 22 डे ये देउन्दो आखीस | इसलिए तेरौ आखी निर्मल हुयेता तेरौ पूरा डे भी प्यान्शौ फिरेस |
\v 23 पर तेरौ आखी मारे हुएता, तेरौ पूरा डे भी आन्यारौ फिरेस; इज्रौ तांई ज़ि प्यान्शौ ताउनके सा सौ अगर आन्यारौ फिरता सौ आन्यारौ कैत्तेग बोडो हुयेस |
\v 24 कुन भी मानुष दुई स्वामी रौ सेवा टानी नौबोल्दौ, कयोंकि सौ एक सि बैर आईक सि प्रेम ज़ागेस, सौ एक सि मिलुई आईक सि मारिये थाकेस; “तुमै धन सि परमेश्वर रौ सेवा एक साथ टानी नोबोल्दे |
\v 25 हाँऊ तुम्ला सच बोलिन सु कि प्राण रौ तांईये होई ज़ौरी माटान्यो कि आमै कि खासि? कि पीसी? ना आपरौ डे रौ तांई कि, कि बिदीसी? कि प्राण खाऊ का, दे गाछौ का बोडो नुआया?
\v 26 आकाश कै चौरखि गा शाव| तैने ना बोंदे, ना काटदे, ना खत्तो कै कौठा टानी ज़ाग्दै, तै भी स्वर्ग कै तुमरौ ब्बा तैने ला खिलायान्दो, तुमरौ मूल्य तैने का बोदी नुआया |
\v 27 तुम माज कुनिये ज़ौरी टानी आपरौ अवस्था कै एक धडी भर भी सुधार टानीस |
\v 28 आई गाछौ ला कि ज़ौरी तानीनसौ, जंगली सोसनो ला सुनच्यो, तैने क्यौ बोड्दे, तैने ना टा कौष्ट खौट्दे ना कात्दे|
\v 29 तै भी हाऊं तुम्ला बोलिन सु कि सुलैमान भी आपरौ सारो विभव कै तैने माज़ काछ ज्यौ गाछौ लावई निथ्यौ |
\v 30 परमेश्वर अगर डौखरौ रौ खौर ज़ि आज ता सा पर ज़िज्ला काले बाटांग कै फिक्याई भैज़्दै ला हौइनौ गाछौ लायान्दौ, गाटो दुनिया रे मानुशौ तुम्ला सौ क्यू निबिद्यान्दौ |
\v 31 इसलिए तुमै ज़ौरी टानी होयो नोबोल्यो कि आमै कि खासि, कि पीसी, कि बिदीसी?
\v 32 कयोंकि औरिक जाति भी होई सेब चीज़ लोरिन थाक्दै, स्वर्ग कै तुमरौ ब्बा ला पौता कि तुम्ला होई सेब चीज़ चाणोस |
\v 33 इसलिए तुमै तिन्नो राज्य सि धरम लोरौता, तुम्ला होई सेब चीज़ भी पौरेस |
\v 34 इसलिए कालै रौ ज़ौरी माटान्यो, काले रौ ज़ौरी काले रौ दयार आपु टानदौ, आज ला आज रौ दुःख बादौस |
\c 7
\p \v 1 कास ला दोष माल्याएयो, ताकि तुमला भी दोष नैभेज़ा |
\v 2 कयोंकि ज्यौ तुमै दोष ल्यांदै सौ होत्यौ ऐ तुम्ला गाश भी दोष भेज़्सा, ज़ि नाप ऐ तुमै नाप्यान्दै सौ होसौए नाप ऐ तुम्ला भी नाप्यासा |
\v 3 तू क्यू आपरौ भाई रौ आखी रौ तिनका ला शान्दौस, आपरौ आखी रौ लठ्ठा स्या ताउन्ला नैदेखाईन |
\v 4 जैत्रै तेरो ऐ आखी कै लठ्ठा स, तै तू क्यू आपरौ भाई ला बोलिन कि आ हाँऊ तेरौ आखी का तिनका गारसू |
\v 5 हे| कपटी तू पहले आपरौ आखी का लठ्ठा गार, तै तू तैरौ भाई रौ आखी रौ तिनका एसा शाईदै गारि बोलसे |
\v 6 पवत्र चीज़ कुकुरा ला निदइएयो, आपरौ मोती सुंगारा रौ आन्ग्माए मैभैज्यो; किन तैने तिजला गुंडीऐ टेमाई शुरुई तुम्ला ऐ चीरी भेज़ेस |
\v 7 मांगे ता तुम्ला दियेस, लोरैता तुम्ला पौरेस, तोक्टोक्याएता तुमरौ तांई खुल्याएस|
\v 8 कयोंकि कुन मागदौ स्या ला देंदे, लोरदै स्या ला पौरदौ, तोक्टोक्यान्दे स्या ला खुल्यान्दै|
\v 9 तुम माज़ कुन मानुष होयोस जास्रौ छेल्डू रोटी मागेता, तिन्ला पत्थर देन्दौ|
\v 10 माछी मागेता, तिन्ला सांप देन्दौ|
\v 11 ज्यो तुमै मार हुईदै भी आप-आपरौ छेल्डूगा ला बोलो-बोलो चीज़ दैमै चांदे सौ, तै होत्यो ऐ स्वर्ग कै तुमरौ ब्बा आपका माग्दे स्या ला बोलो चीज़ क्यू नीदिया?
\v 12 होई कारण ज़ि भी तुमै चांन्दे सौ कि औरिक मानुषा तुमसी टानेस, तुमै भी तैने सि होत्यो ऐ टानों, कयोंकि व्यव्स्था सि जान्देस्या रौ सीख होईऐस|
\v 13 गाटो खौली ऐ बीते नाशौ, कयोंकि खुला खौली सि सीधा बात तबाही बिले पोछान्दौ; बादे मानुषा तिशी बीते नाश्दैस|
\v 14 कयोंकि गाटो खौली सि सांगरौ बात जिंदगी ला पोछान्दौ, तिशी बीते बादौ काम मानुषा नाश्दैस|
\v 15 आलको जान्देस्या का बोचि थाक्यो, बैरे रौ रू जुरयाई तुम गाछे आछ्सा, पर असल कै तैने चीरी भेज्दै स्या भेडियासा|
\v 16 तैने रौ फल का तुमै तैने ला रौईसौ, जाखारा का दाक, ऊंटकटारा का अंजीर तोड्यान्देया?
\v 17 होत्यो ऐ एक बोलो बोट कै बोलो फल लाग्दौ, मार बोट कै मारे फल लाग्दौ|
\v 18 ना बोलो बोट कै मार फल लाग्दौ, ना मार बोट कै बोलो फल लाग्दौ|
\v 19 ज़िन्द्यो भी बोट कै बोलो फल नालाग्दौ, तिजला काटी आग कै भैज़्दै|
\v 20 तैने रौ फल का तुमै तैने ला रौईसौ|
\v 21 जुन मु कास, हे प्रभु हे प्रभु बोल्दे तैने सेब स्वर्ग रौ राज्य कै बीते नोपोछा, पर एखो तैने ऐ जुन मेरो ब्बा रौ इच्छा कै हांडदेस|
\v 22 हौतादु बादे बोलसा मुकास, हे प्रभु हे प्रभु कि आमे ऐ तेरौ नाव ऐ भविष्यवाणी नाटानिया, तेरौ नाव ऐ मार आत्मा ला नागारीया, तेरौ नाव ऐ बादो हैरानी रौ काम नाटानिया?
\v 23 होत्रै हाँऊ तैने ला एसाए बोलसु कि मैईये तुम्ला कादुई नाज़ानी, हे कुकर्म खोटदै स्या मुगाछै का पौरु नाशौ|
\v 24 इसलिए जुन भी मेरौ बाते शुनि तिजला मान्याएस सौ होसो मानुष ज्यो बुद्धिमान हुएस जुनिये आपरौ घौर डौंक गाश जुरयाई|
\v 25 तै बाल्दुई गुएन लागौ, तूफ़ान चौलौ, होसो घोरे टोक्रयाव पर सौ घौर ला किछ निफिरा कयोंकि तिज रौ पोराक डॉक गाश थ्यो|
\v 26 पर जुन भी मैरो होई बाते शुनि तिजला नामान्यादौ सौ होसो मानुष ज्यो निर्बुद्धी हुएस जुनिए आपरौ घौर बालू माज़ जुरयाई|
\v 27 तै बाल्दुई गौएन लागो, तूफान चौलो, हौल्ड आव, होसो घोरे टकरयाई तै होसो घौर तबाह फिरि|
\v 28 जेत्रे यीशु ऐ होई उपदेश देवआ तै सेब मानुषा हैरान फिरि|
\v 29 कयोंकि सौ तैने रौ जान्देस्या ज्यो नुआ बल्कि अधिकारी ज्यो उपदेश देंदो थ्यो|
\c 8
\p \v 1 जैत्रै सौ होसो डॉक का तोल उतरौआ, तै सेब तिन पिछांए नाशी|
\v 2 तै होत्रे एक बू स्या आछि तिन्न्ला डाल देईदे बोली कि हे प्रभु तू अगर चाएता माला शुद्ध टानी बोल्दौ|
\v 3 यीशुए हाथ आन्ग्माए गारि तिन्ला छुंगीदे बोली कि हाँऊ चाईएन सु कि तू शुद्ध फिर, होत्रे सौ बू का शुद्ध फिरि|
\v 4 यीशु ए तिन्ला बोली; कास्लाए नोबोले पर नाशी पुजारी ला देखाव आई ज़ि चढ़ावा मूसा ए बोली सौ चढायाव, ताकि तैने ला गवाही हुएस|
\v 5 तै जैत्रै सौ कफरनहूम आवआ, तै एक सूबेदार ऐ आछि विनती टानी|
\v 6 हे प्रभु मेरौ सेवक घोरे पैरेलाईज़ बादौ दुखी बैशिस|
\v 7 तिन्ये तिन्ला बोली कि हाँऊ आछि तिन्ला ठीक टानसु|
\v 8 तै सूबेदार ऐ बोली कि हे प्रभु हाँऊ होई लायक नून्दौ कि तू मेरौ घोरे आछै, तू एखो खाकै बोलता मेरौ सेवक चंगा फिरैस|
\v 9 कयोंकि हाँऊ भी औरिक ला काम खोटदौ सु, सिपाही माला मेरौ काम खौट्देस; जैत्रै हाँऊ एक ला बोल्ता कि नाश, सौ नाश्दौस, आईक ला आ बोल्ता, सौ आछ्दौस, होत्योए आपरौ नुकुर ला होई खोट बोल्ता सौ खौट्दौस|
\v 10 होई शुनि यीशु हैरान फिरि, तै आप फ़िछान्ये आछ्दै स्या ला बोली कि हाँऊ तुम्ला सच बोलिन सु कि मैईये इस्राएल भी होईनौ विशवास नापायाव|
\v 11 हाँऊ तुम्ला बोलिन सु कि बादे मानुषा पूरब सि पश्चिम का आछि इब्राहिम, इसहाक, याकूब सि साथ स्वर्ग रौ राज्य कै बैश्सा|
\v 12 पर राज्य रौ संतान ला बाए आन्यारौ कै भैज़्सा: तिन्चे रुएन, दांत पिशिन थाक्नो फिरैस|
\v 13 तै यीशु ऐ सौ सूबेदार ला बोली कि नाश ज्यौ तेरौ विशवास सा, होत्यौ ऐ ताउन्सि हुएस; तै होत्रै तिन्नो नुकुर चंगा फिरि|
\v 14 तै यीशु ऐ पतरस रौ घोरे पोछि तिन्नो शौशे ला बुखार रै तिच्छौ देखि|
\v 15 तिन्ये तैसरौ हाथ छुन्गी, तैसरौ बुखार उतरी; सौ उज़ुई तिन्नो सेवा टानमै लागि|
\v 16 सानिंदी बैरे तैने तिन गाछे बादे मानुषा ला आनी जास्ला भूत लागी थ्यो; तै तिन्ये आपरौ वचन ऐ सेब भूता ला गारि तैने ला चंगा टानी|
\v 17 ताकि ज़ि वचन यशायाह जान्दौस्या ऐ बोली थ्यो सौ पूरा फिरेस कि तिन्ये तिन्ये आपुई आमोरौ कमजोरी ला नी, आमोरौ बिमारिगा ला ठीक टानी|
\v 18 तै यीशु ऐ आप पिछांय बादे मानुषा ला देखी तैने सौर का पार नाशानौ रौ आज्ञा देई|
\v 19 तै एक शास्त्री तिनं गाछे आछि बोली कि हे गुरु तू जिन भी नाशसे हाँऊ ताऊँ पिछांय आछ्सू|
\v 20 तै यीशु ऐ तिन्न्ला बोली कि भेडिया रौ वानिंग थाकदौ, आकाश रौ चौरखि रौ भी घौंसला थाकदौ; पर मानुष रौ छेल्डू ला मुट्कान जाग्मै ला भी ज़ागा नाई|
\v 21 तै एक आईक चेला तिन गाछे आछि बोली कि प्रभु माना नाशानौ भेज़ एक्बैरे हाँऊ मेरौ ब्बा ला गाढ्यासु|
\v 22 यीशु ऐ तिन्ला बोली कि तू मग पिछांय हांड, मौरदौ ला आपरौ मौरदौ गाढयानौ भेज़|
\v 23 जेत्रे सौ किश्ती गाश नाशौ आ, तिन्नो चेलागा तिन पिछांय नाशी|
\v 24 सौर का एक तूफ़ान आछि सौ किश्ती ला तुन्ग्मामे लागि पर सौ सुतिन थ्यौ|
\v 25 तै तैने तिन गाछे आछि तिन्ला उज्याए बोली कि हे प्रभु आमेला बौचाव, आमे नष्ट फिरदे स्या सि|
\v 26 तिन्ये तैने ला बोली कि हे काम विश्वासिगा, क्यू डोरिन सौ? तै तिन्ये उज़ुई पानी सि तूफ़ान ला दान्ट्याई तै सेब शान्त फिरि|
\v 27 तै सेब हैरान फिरि कि होई कैनो मानुषस इन्नो बाते ता पानी सि तूफ़ान भी शुन्निन|
\v 28 जेत्रे सौ पार बिले गदरेनियो रौ देश ला पोछो, दुई ज़ोन जास्ला भूत लागि थ्यो कब्र ला इकली तिन ला बैठुई, जुन होत्तेग कौचारै हुँदै कि कुने होसो बाते नोन्छ्दे हुँदै|
\v 29 तै तैने जिन्ग्याईन तिन्न्ला बोलि कि हे परमेश्वर रौ छेल्डू, ताउंका आमे रौ कि काम? तू टैम का पहले आमे ला दुःख दैमै इंचे आछिया?
\v 30 तैने कि दौमरिच दूर सुंगारा चौरैन थए|
\v 31 भूता ऐ तिन्नो पौरजाई कि तू अगर आमे ला आगरा, सुंगारा माज़ भेज़|
\v 32 तिने तैने ला बोली कि नाशौ, तै तैने सुंगारा माज़ नाशी; तै सुंगारा किन्नारे का लांगी पानी कै नाशी मौरी|
\v 33 तै पाला ठुरयावी नगर कै नाशी होई सेब बाते, जास्ला भूत लागि थ्यो तैने रौ सेब हाल सुन्यायाई|
\v 34 तै नगर का सेब मानुषा यीशु ला बैठीमै आछि तिन्ला पौरजाई कि आमरौ ज़ागा ला शौठ्याए बाए नाश|
\c 9
\p \v 1 तै सौ किश्ती कै बैशी पार नाशी; आपरौ नगर कै आछि|
\v 2 तै बादे मानुषाऐ एक पैरलाएज़ मानुष ला खाट गाश काछ्याई तिन गाछे आनी; यीशु ऐ तैने रौ भरोसा देखि, सौ पैरेलाएज़ मानुष ला बोली कि हे छेल्डू हिम्मत जाग, तेरौ पाप माफ़ फिरि|
\v 3 तै बादे जान्देस्या ऐ सुन्चुई कि यो ता परमेश्वर रौ निंदा टान्दौस|
\v 4 यीशु ऐ तैने रौ मौन रौ बाते पोता ल्याई बोली कि तुमै आपरौ मौन कै वामांग क्यू सुन्चएन सौ?
\v 5 कि बोलनो आसान थाक्दौ कि तेरौ पाप माफ़ फिरि या उज़ु हांड|
\v 6 पर इज्रौ तांईये कि तुम्ला पोता लागनौ चान्दो कि मानुष रौ छेल्डू ला पृथ्वी कै पाप माफ़ टान्नो अधिकार हुन्दौ, तिन्ला बोली कि उज़िउ आपरौ खात चुंगी आपरौ घोरे नाश|
\v 7 सौ उज़ुई आपरौ घोरे नाशी|
\v 8 मानुषा होई देखि डोरि, परमेश्वर रौ बढाई टानमै लागि कि तिन्ये मानुष ला होई अधिकार देई|
\v 9 तिन्चे का आन्ग्माए नाशी यीशु ऐ मत्ति नाव स्या एक मानुष ला लाम्ब्दार रौ चोकि कै बैशी देखि बोली किमुग पिछांय हांड| सौ उज़ुई तिन पिछांय नाशी|
\v 10 जेत्रे सौ घोरे खाऊ खामे बैशी बादे मामला माग्दै स्या सि पापी आछि यीशु सि तिन्नो चेलागा सि खामै बैशी|
\v 11 होई देखि फरीसियाँ ऐ तिन्नो चेलगा ला पुछि कि तुमरौ गुरु मामला माग्देस्या सि पापी सि क्यू खान्दौ|
\v 12 होई शुनि यीशु ऐ बोली कि वैद्य रौ ज़रूरत चंगा मानुषा ला नुआ बल्कि दुखुन्दै मानुषा ला थाक्दौ|
\v 13 ऐ तुमै नाशी होज़रौ मतलब शिख्यौ कि हाँऊ बलिदान नुआ बल्कि दया चांदौ सु; हाँऊ धर्मियां ला नुआ बल्कि पापीयां ला भेदमै आछि सु|
\v 14 तै यहुन्ना रौ चेलागा तिन गाछे आछि पुछि कि कारणस कि फरीसी सि आमै ता व्रत जाग्दैस पर तेरौ चेलागा नाजागादैस|
\v 15 यीशु ऐ तैनेला बोली कि जेत्रे सेग लारौ साथ तैत्रे सेग बाराती शोक क्यू टान्दै| पर हासाले टैम आछेस जेत्रे लारौ ला तैनेका अलग टानेस होत्रे तैने व्रत टान्सा|
\v 16 कोरा गाछौ रौ पैवंद पुरानो गाछौ कई कुने नाल्यांदे; कयोंकि सौ पैवंद गाछौ का दौमरिच गिशुई चीरिन्दौ|
\v 17 कुने नोऊऔ शुदुंग ला पुरानौ मशक कै नौबौरयाँदै, होयो टानेता मशक फुटी शुदुंग फ़िक्याईन्दौ तै मशक नष्ट फ़िरदौ, पर नौऊऔ शुदुंग ला नौउऔ मशक कै बौरयाएता दुई ऐ बौचदौ|
\v 18 सौ तैने ला होई बाते बोलिन ऐ थ्यो कि एक मुखिया तिन्न्चे आछि यीशु ला बोली कि मेरो छेल्डी इमरी मौरिन्देस; पर तू हांडी तैसरौ मुड कै हाथ जागेता सौ जिउएस|
\v 19 यीशु उज़ुई आपरौ चेलागा सि साथ तिन पिछांय नाशी|
\v 20 एक देन मानुष जास्रौ बाराह बोरोश का खून निकिल्दौ थ्यो ऐ तिन पिछांय का आछि तिन्नो गाछौ ला छुंगी|
\v 21 कयोंकि सौ आपरौ मौन कै बोलिन थाकदी थी कि अगर हाँऊ तिन्नो गाछौ ला भी छुन्गैता हाँऊ चंगा फिरसू|
\v 22 तै यीशु ऐ शुरुई तैसला शाईँदै बोली कि टुनी हिम्मत जाग तेरौ विशवास ऐ तांउला चंगा टानी; तै सौ देन मानुष होत्रे चंगा फिरि|
\v 23 तै जेत्रे यीशु होसो मुखिया रौ घोरे पोछी बांसुरी बाजयाँदेस्या सि बादे मानुषा ला कानिया गारनो देखि, बोली कि|
\v 24 पोरू फिरो यो छेल्डी मौरी नुआ, यो ता सुतिंस; पर तैने होज़ गाश तिन्नो मज़ाक उडायामै लागि|
\v 25 पर जेत्रे मानुषा ला बाए गारो, तिन्ये बीते नाशी सौ टुनी रौ हाथ पाएता सौ ज़िउई|
\v 26 होई बाते रौ चर्चा तिन्चे सारो देश कै फैल्यावी|
\v 27 जेत्रे यीशु तिन्चे का आन्ग्माए नाशी थ्यो दुई अंधा मानुष तिन पिछांय टोख्याईन आछि कि हे दाउद रौ छेल्डू, आमे गाश दया टान|
\v 28 जैतरे सौ घोरे पोछो, तिन्ये तैन्दुई ला पुछि कि तुम्ला पूरा भरोसा साया कि हाँऊ तुम्ला चंगा टानी बोल्दौ? तै तैन्ये तिन्ला बोली आं प्रभु|
\v 29 तै तिन्ये तैने रौ आखी ला छुंगी बोली कि ज्यो तुमरौ विशवास होत्यो ऐ तुमसी फिरेस|
\v 30 तै तैने रौ आखी खुलुई, यीशु ऐ तैने ला बोली कि होई बाते कास्लाए पोता नालाग्नौ चान्दो|
\v 31 पर तैन्ये ऐ निकली सारौ देश कै तिन्नो यश फैल्याई|
\v 32 जेत्रे तैने बाए नाशिन थै, मानुषा ऐ एक लाटो जास्ला भूत लागि थ्यो यीशु गाछे आनी|
\v 33 तै जेत्रे भूत गारो सौ लाटो बात्यामे लागि ता मानुषा हैरान फिरि, तैने बोल्मै लागि कि इस्राएल कै होयो कादुई नैदेख्यो|
\v 34 पर फरीसियाँ बोलमे लागि कि यो ता भूता रौ मुखिया रौ सहायता ऐ भूता ला गारदौस |
\v 35 तै यीशु सेब देश कै हांडीन, तैने रौ सभागा कै उपदेश दैईन, राज्य रौ बोलो समाचार प्रचार टानिन, हर तरह रौ बिमारी सि कमजोरी ला दूर टानिन थाकि|
\v 36 तै तिन्ये जेत्रे मानुषा ला शाई, तैने गाश पाप कौल्यावी कयोंकि तैने सौ बैरे ज्यो भट्क्येंमाई थए जास्रौ कुने रखावाला नाथाक्दौ|
\v 37 तै तिने आपरौ चेलगा ला बोली कि बोलो डोखरौ ता बादौस पर खौट्दैस्या बादौ कामस|
\v 38 इसलिए डौखरौ रौ मालिक ला पौरज़ाव कि आपरौ डौखरौ बोमे ला खौट्दैस्या ला भेज़|
\c 10
\p \v 1 तै तिन्ये आपरौ बारह चेलागा ला आराई तैने ला अधीकार देई कि तैने भूता ला गारि हर तरह रौ बिमारी ला ठीक टानी, हर तरह रौ कमजोरी ला दूर टान्यो|
\v 2 भूत गारदेस्या बाराह जन रौ नाव होई; पहला शमौन, जास्ला पतरस बौल्दे, तिन्नो भाई अन्द्रियास; जब्दी रौ छेल्डू याकूब, तिन्नो भाई यहुन्ना;
\v 3 फिलिपुस सि बार-तुल्मै थोमा सि मामला माग्दौस्या मत्ती हल्फै रौ छेल्डू याकूब सि तदै|
\v 4 शमौन कनानी सि यहूदा इस्करियोती, जुन्ये तिन्ला पकड्व्य्याई|
\v 5 होने बारह जन ला यीशु ऐ होई आज्ञा देई भेजि कि औरिक जाती बिले नौन्छ्यौ आई सामरियां रौ किन्दयौ ऐ देश कै बीते नौन्छयौ|
\v 6 एखो इस्रायल रौ हिरायूँदै बैरे बाती नाशयो|
\v 7 आई नाशदी बैरे प्रचार टानिन नाशयो कि स्वर्ग रौ राज्य नेर आछिन्स|
\v 8 बिमारा ला चंगा टानों: मौरदौ ला जिंदा टानों: कोर लागुदै स्या ला शुद्ध टानों: भूता ला गारौ: तुम्ला ए पौरुन्दौस, ए द्यो|
\v 9 आपरौ गाची कै ना ता सुनौ, ना चांदी, ना तांबो जाग्यौ|
\v 10 १० बात्कै ला ना ता झोला ज़ाग्यो, ना बोदी कमीज़: ना चिन्दरी: ना छुम्मा जागौ, कयोंकि खौट्दे स्या ला खाऊ पौरनौ चाँदौ|
\v 11 जिन्दयो भी देश कै नाशो पोता ल्यईयो कि तिन्चे कुन लाएक्स? तै जेत्रे सेग तिशी का निकल्यो तिन्नो घोरे थाक्यो|
\v 12 घौरे बीते नाश्दी बैरे तिन्ला आशीष दईयो|
\v 13 अगर सौ घौर रे मानुषा लायक हुएता तुमरौ कल्याण तैने ला पोछैस अगर तैने लायक नुएता तुमरौ कल्याण तुम गाछै वापिस आछैस|
\v 14 आई जुन थी तुम्ला नैबैशाएता या तुमरौ बाते नुशुनेता, सौ घोरे का या सौ देश का निकिल्दी बैरे आपरौ खुंडी टोक्यो|
\v 15 हाँऊ तुम्ला सच बोलिन सु कि न्याय रौ दयार तादु सौ देश रौ हालत का ता सदोम सि अमोरा रौ देश रौ हालत बोलो हुएस|
\v 16 हाँऊ तुमला बैरे भेडिया माज़ बैरे ज्यो भेजिन सु, इसलिए सांपा ज्यो बुद्धिमान, कबूतरा ज्यो सादांग फिरयो|
\v 17 पर मानुषा ला बोची थाक्यो कयोंकि तुम्ला महासभागा कै देई आपरो पंचायत कै तुम्ला चाबुक ऐ लोस्सा|
\v 18 तुम्ला हाकिम सि राजा रौ मुखमाए, आईक जाती ला मेरौ खिलाफ गवाह जुरयासा|
\v 19 जेत्रे तुम्ला पासा तुमै ज़ौरी नाटान्यो कि, आमे कि रीत ऐ, कि बोलुंगे; कयोंकि ज़ि भी तुम्ला बोल्नौ हुएस होत्रे तुम्ला बोलदे|
\v 20 कयोंकि बोल्दै स्या तुमै नुआ बल्कि तुमरौ ब्बा तुमका बोल्दौ|
\v 21 भाई भाईला, ब्बा छेल्डूला मारमै सौंप्याएस, छेल्डूगा आमा-ब्बा रौ खिलाफ फिरि तैने ला मारनौ भेज़्सा|
\v 22 मेरौ नाव रौ तांईए मानुषा तुमसी बैर टान्सा, पर जुन भी अंत सेग धीरज ज़ागैस तिन्नो ऐ उद्धार फिरैस|
\v 23 तुम्ला एक देश कै सतायाऐ ता तुमै आईक देश कै नाश्यौ कयोंकि हाँऊ तुम्ला सच बोलिन सु कि तुमै मानुष रौ छेल्डू आछ्नौ का आओखा इस्राएल रौ सेब देश कै नौपोछ्सौ|
\v 24 चेला आपरौ गुरु का बोडो नुआ, ना नुकुर आपरौ मालिक का|
\v 25 चेला रौ गुरु सि या नुकुर रौ मालिक सि बराबर हुनो ए बोडो बाते, जेत्रे तैने ए मालिक ला शैतान बोली तै तैने घोरे पैरे ला क्यू नौबोलसा?
\v 26 तैने का नौडौरयौ, कयोंकि किछ भी डौक्यान्दाऊ नुन्दौ ज़ि नुखुल्यान्दै, ना हि कि चोरी ज़ागुन्दौस जीज़ रौ बारे कै नाज़ानीएस|
\v 27 ज़ि हाँऊ तुम्ला आंयारौ कै बोल्दौसु तिजला तुमै प्यान्शौ कै बोलौ आई ज़ि तुमै शुन्दैसौ तिजला शौल गाश का बोलौ|
\v 28 तैने का नौडौरयौ जुन डे ला चोट ल्यासा पर आत्माला चोट ल्याई नौबोलसा: पर तैने का डौरयो जुन नौरौक कै डे सि आत्मा दुईए रौ नाश कौरसा|
\v 29 पैसा कै दुई चौरखि निबिक्दैया? पर तुमरौ ब्बा रौ इच्छा रौ बगैर तैने माटी गाश कै नौशौरदै|
\v 30 तुमरौ मुड रौ सेब बाल भी गौनुदौस|
\v 31 इसलिए नौडौरेयौ तुमै चौरखि का बौडे सौ|
\v 32 जुन भी मानुषा गाछे माना मान्याएस हाँऊ भी तिन्ला स्वर्ग कै मेरौ ब्बा रौ सामने तिन्ला मान्यासु|
\v 33 पर जुन भी मानुषा गाछे माना इनकार टानेस हाँऊ भी तिन्ला स्वर्ग कै मेरौ ब्बा रौ सामने इनकार टान्सु|
\v 34 होयो नाजान्यो कि हाँऊ पृथ्वी कै मिलाप टान्मै आछि सु हाँऊ मिलाप टान्मै नुआ बल्कि तलवार चाल्यामै आछि सु|
\v 35 हाँऊ ता आछि सु मानुष ला तिन्नो ब्बा का, छेल्डी ला तेसरौ आमा का, ब्वारी ला तैसरौ शौशाई का खैची टान्मै|
\v 36 मानुष रौ दुश्मन तिननौ घौर रै मानुष ऐ हूसा|
\v 37 जुन भी आमा-ब्बा ला मुका बोदी बेदान टानेस, सौ मेरौ लायक नुन्दौ; जुन भी छेल्डू या छेल्डी ला मु का बोदी बेदान टानेस सौ मेरौ लायक नुन्दौ|
\v 38 आई जुन आपरौ क्रूस गिनुई मुग पिछांय नाछैस सौ मेरौ लायक नुआ|
\v 39 जुन भी आपरौ प्राण बोचाएस सौ तिजला छाराईएस, पर जुन भी मेरौ तांईए आपरौ प्राण दियेस सौ तिजला पाएस|
\v 40 जुन तुम्ला मान्याएस सौ माना मान्याएस, जुन माना मान्याएस सौ मना भेज्दौस्या ला मान्याएस|
\v 41 जुन जादेस्या ला जान्देस्या जानी मान्याएस सौ जान्देस्या रौ बदला पाएस, जुन धर्मी ला धर्मी जानी मान्याएस सौ धर्मी रौ बदला पाएस|
\v 42 हाँऊ तुम्ला सच बोलिन सु कि जुन भी होने छोटुगा का एक ला भी चेला जानी एखो एक कटोरा पानी पिलाएता भी सौ एजरौ फौल पाएस|
\c 11
\p \v 1 जितरे यिशुए आपरौ बारह चेलागा ला आज्ञा देओआ, सौ तैने रौ देश कै उपदेश दैमै सि प्रचार टान्मै नाशी|
\v 2 यहुन्ना ऐ जेल कै मसीह रौ काम शुनि आपरौ चेलागा ला होई पुछ्मै भेजि कि|
\v 3 कि जुन आछ्दौ स्या थ्यो होसो तुएआ कि आमै आईक पौखिं?
\v 4 यीशु ऐ तैने ला बोलि कि ज़ि भी तुमै दैखिन सौ या ज़ि भी तुमै सौम्ज़िएन सौ सेब नाशी यहुन्ना कै बोलो|
\v 5 कि अंधा देखिन सा, लंगड़ा हांडीन सा, कोरस्या शुद्ध फिरैन सा, मौरदे ज़िउएन सा, कौन्गाला ला बोलो समाचार शुनायाईन सा|
\v 6 आई जुन मेरौ तांईए ठोकर नाखाएस सौ धौन्यास|
\v 7 तै जेत्रे तैने तिन्चे का नाशै, यीशु मानुषा ला यहुन्ना रौ बारे कै बोलमे लागि, तुमै जान्गाल कै कि शामै नाशी थै? या बागुर ऐ हिल्दौ सरकंडा लाया?
\v 8 तै तुमै कि शामै नाशी थै? कि बोलो गाछौ लायुँदै मानुषा लाया? जुन बोलो गाछौ लाईंदै तैने राजमहल कै थाक्दै?
\v 9 तै क्यू नाशी थै? कुन जान्दौस्या ला शामै नाशी थैया? आं, हाँऊ तुम्ला बोलिन सु जान्दौस्या का भी बोडो रौ बारे कै|
\v 10 होई होसोएस जास रौ बारे कै लिखुन्दौस; कि हाँऊ आपरौ दूत ला तेरौ आन्ग्माए भेज्सू, जुन तेरौ आन्ग्माए तेरौ बाट जुरयाएस|
\v 11 हाँऊ तुम्ला सच बोलिन सु जुन देन मानुषा का जौरमी सौ यहुन्ना बप्तिस्मा दैन्दौ स्या का बोडो निफिरी, पर स्वर्ग रौ राज्य कै गाटो का भी गाटोस सौ तिन का बोडोस|
\v 12 यहुन्ना बप्तिस्मा देन्दौ स्या रौ टैम का आज सेग स्वर्ग रौ राज्य कै जोर फिरिन थ्यो, जुन बोदी जोर स्या तैने तिन्ला गीशदे थै|
\v 13 यहुन्ना सेग सेब जान्देस्या सि व्यव्स्था भविष्यवाणी टानिन थै|
\v 14 तुमै चाए ता मान्याओ कि एल्लियाह जुन आछ्दौ स्या सौ होईएस|
\v 15 जास्रौ शुन्मै ला कान सा तैने शुनौ|
\v 16 हाँऊ आज रै मानुषा ला कास ज्यो बोलूं? तैने बाज़ार कै बैशुन्दै छेल्डुगा ज्यो सा जुन एक आईक ला टोख्याइन बोल्दै|
\v 17 कि आमै तुमरू तांई बांसुरी बाज़ाई पर तुमै ना नाची; आमै तुमरू तांई रुई पर तुमै टुक्चौ नुकुटी|
\v 18 कयोंकि यहुन्ना ना ता खाईन, ना पीएन आओ; पर तैने बोल्दैस कि तिनकै भूतस|
\v 19 आज सेग मानुष रौ छेल्डू खाएन-पीएन थ्यो, तै तैने बोल्दैस कि शाव पेट्टू-पिय्यकड़ मानुष, मामला मागदै स्या सि पापीयां रौ कौन्या; पर ज्ञान आपरौ काम ऐ सच्चा थाकुदौस|
\v 20 सौ होसो देश ला दोष दैमै लागौ जिन तिन्ये बादौ सामरथ रौ आम खौटि थ्यो पर तैने ऐ आपरौ मौन नुशुराई|
\v 21 हाय, खुराजीन; हाय, बैतसैदा; ज़ि सामरथ रौ काम तुम बाती खोटी सौ अगर सूर सि सैदा कै खोटी हुन्दौ ता; तैने कादुई टाट बिदुई, छार गाश बैशी आपरौ मौन शुरान्दै हुन्दै|
\v 22 पर हाँऊ तुम्ला बोलिन सु कि न्याय रौ दयार तादु तुमरौ हालत का सुर सि सैदा रौ हालत बोदी ज़ैल्यानौ हुएस|
\v 23 आई हे कफरन्हूम, तांउला कि स्वर्ग कै उष्टौ टान्साया, तू ता नौरक सेग तोल नाश्सै; ज़ि सामरथ रौ काम तांउकै खोटी, सौ अगर सदौम कै खोटी हुएता आज सेग सौ थाक्दौ हुन्दौ|
\v 24 पर हाँऊ तुम्ला सच बोलिन सु कि न्याय रौ दयार तादु तेरौ देश रौ हालत का सदौम देश रौ हालत बोदी ज़ैल्यानौ हुएस|
\v 25 होत्रे यीशु ऐ बोली कि हे ब्बा; स्वर्ग सि पृथ्वी रौ प्रभु; हाँऊ तेरौ धन्यावाद टानिन सु कि तैंईयै होई बाते ला ज्ञानियां सि सम्झादारा माज़ ज़ागी, छेल्डूगा कै प्रकट टानी|
\v 26 हां हे, ब्बा तांउला होई ऐ ठीक लाउन्दौ|
\v 27 मेरौ ब्बा ऐ माला सेब सौन्प्याई, ब्बा रौ सिवा कुन भी छेलडू ला नाज़ान्दौ; छेल्डू रौ सिवा कुन भी ब्बा ला नाज़ान्दौ; आई सौ जासला छेल्डू बोल्मै चांएस|
\v 28 हे सेब मेहनती मानुषा आई बारो ऐ टेमाईयुन्दै मानुषा; मुगाछै आछौ हाँऊ तुमला आराम दिसू|
\v 29 मेरौ जुआ आप गाश जागौ; आई मुका शिक्यो; कयोंकि हाँऊ नम्र, मौन कै पाप कौल्याईन्दौ स्या सु; आई तुमै आपरौ मौन कै आराम पासौ|
\v 30 कयोंकि मेरौ जुआ आसान, मेरौ बारौ हाल्कौस|
\c 12
\p \v 1 होत्रे यीशु सब्त रौ दयार तादु डौखरौ बाती नाशिन थ्यो, तिन्नो चेलागा बौखुई तै तैने नाज़ ला मुट्कान गाश का बानिन खामै लागि
\v 2 तै फरीसियाँ तिन ला बोल्मै लागि कि शाओ तेरौ चेलागा होई काम खौटिन सा, ज़ि सब्त रौ दयार तादु खौट्नौ ठीक नुआ|
\v 3 तै तिन्ये तैने ला बोली; कि तुमै निशिकुईया, कि दाउद ऐ, जेत्रे तिन सि तिन्नो कोन्या बोखुई थै, कि खौटि?
\v 4 सौ क्यू परमेश्वर रौ घोरे नाशी, दैयुन्दौ रोटी खाई, ज़ि खामै ना ता तिन्ला ना तिन रौ कोन्यागा ला ठीक थ्यो, पर याजक ला ऐ ठीक थ्यो|
\v 5 या तुमै व्यवस्था कै निशिकुईया कि याजक सब्त रौ दयार तादु सान्दे सब्त रौ विधि तोडयाएता भी दोष नालाग्दौ|
\v 6 पर हाँऊ तुम्ला बोलिन सु कि इनचे होसोस जुन सांद का भी बोडोस|
\v 7 अगर तुमला होज़ रौ मतलब पोता हुएता कि हाँऊ दया ऐ प्रसन्न फिर्दौसु ना कि बलि ऐ, तै तुमै निर्दोष ला दोष नैदैन्दै|
\v 8 मानुष रौ छेल्डू ता सब्त रौ दयार रौ भी प्रभु|
\v 9 तिन्चे का हांड़ी सौ तैने रौ सभा रौ घोरे नाशी|
\v 10 तै शाव, एक मानुष थ्यो जासरौ हाथ शुकी थ्यो; तै तैने ऐ तिन गाश दोष ल्यामै ला तिन ला पुछि कि सब्त रौ दयार तादु चंगा टान्नो ठीक आ?
\v 11 तुम माज़ का कुन होयोस जासरौ एके बैरेस, होसो भी सब्त रौ दयार तादु खार कै नाशेता तिजला पाईन्दै नागारदौ?
\v 12 मानुष रौ कीमत बैरे का कैत्तेग बोदी हुगौ; इसलिए सब्त रौ दयार तादु भी बौलो खौट्नौ ठीक; तै तिन्ये होसो मानुष ला बोली, कि आपरौ हाथ आन्गामाए गार|
\v 13 तिन्ये आन्ग्माए गारी तै होसो आईक हाथ ज्यो ठीक फिरि|
\v 14 तै फरीसियाँ ऐ बाए नाशी तिन्नो खिलाफ राय जुरयाई कि तिन्ला क्यो नाश टान्नो?
\v 15 होयो पोता लागि यीशु तिन्चे का नाशी; तै बादे मानुषा तिन पिछांय नाशी; तै तिन्ये सेब ला चंगा टानी|
\v 16 तै तैने ला बोली कि मेरौ बारे कै बाते नाल्याईयो|
\v 17 कि ज़ि वचन यशायाह जान्दौस्या ऐ बोली थ्यो सौ पूरा फिरेस|
\v 18 कि होई मेरौ सेवकस, जासला मैईये चुनायाई; मेरौ प्यारास, जास्का मेरौ मौन प्रसन्नस: हाँऊ मेरौ आत्मा तिनं गाश भेज्सू; तै सौ औरिक्याला न्याय रौ काचा द्येस||
\v 19 सौ ना कास सि मारैस, ना कानिया गारैस, ना तिन्नो काद कुन बाज़ार कै शुनैस|
\v 20 सौ ना टैमायुन्दौ सरकंडा ला बानैस, ना धूं गारदौ बत्ती ला हिशाएस, जैत्रे सेग कि न्याय ला मज़बूत नुज़ुर्याएस|
\v 21 आई औरिक्या तिन्नो नाव ऐ आस ज़ागैस|
\v 22 तै मानुषा ऐ एक अंधा लाटो ला जास्ला भूत लागि थ्यो, तिन गाछै आनी; तै तिन्ये तिन ला ठीक टानी; तै सौ लाटो बोल्मै सि देख्मै लागि|
\v 23 हौज़ गाश सेब मानुषा हैरान फिरि होई बोल्मै लागि, कि होए दाउद रौ छेल्डू आ?
\v 24 होई शुनि फरीसियाँ बोल्मै लागि कि होई ता भूता रौ सरदार शैतान रौ मदद रौ बिना भूता ला नागारदौ|
\v 25 तिन्ये तैने रौ मौन रौ बाते जानी तैनेला बोली; जिद्यौ भी राज्य कै फूट फ़िरदौ सौ नष्ट फ़िरदौ, जिन्दयौ देश कै या घौर कै फूट फ़िरदौ सौ बोदी नाथाक्दौ|
\v 26 तै अगर भूत ऐ भूत ला गारैता तै सौ ता आपुई आपरौ विरोधी फ़िरदौ; तै तिन्नो राज्य क्यू थाकैस?
\v 27 अगर हाँऊ भूत रौ सहायता ऐ भूत ला गारदौ हुएता, तुमरौ मानुषा कास रौ सहायता ऐ गारदैस? इसलिए तैन्ये तुमरौ न्याय टान्सा|
\v 28 पर अगर हाँऊ परमेश्वर रौ मदद ऐ भूता ला गारदौ हुएता, परमेश्वर रौ राज्य नेर आछिस|
\v 29 कुन भी एक दौम्दार मानुष ला घोरे बौरुई क्यौ लुट्यांदौ, जेत्रे सेग कि तिन्ला ना बानैस? तै सौ तिन रौ घौर लुत्यान्दौ|
\v 30 जुन मुग सि साथ नुन्दौ सौ मेरौ खिलाफ्स; जुन मुग्सी कौठा नातान्दौ, सौ बिखरयांदौ|
\v 31 इसलिए हाँऊ तुम्ला सच बोलिन सु कि मानुष रौ सेब पाप सि निन्दा माफ़ फिरैस; पर आत्मा रौ निंदा माफ़ निफिरा|
\v 32 जुन भी मानुष रौ छेलडू रौ खिलाफ कि भी बाते बौलेस; तिन्नो होई अपराध माफ़ फिरैस; पर जुन भी पवित्र आत्मा रौ खिलाफ बौलेस तिन्नो अपराध ना होई लोक कै माफ़ फिरैस ना परलोक कै माफ़ फिरैस|
\v 33 अगर बोट ला बोलो बोलेता तिजरौ फौल ला भी बौलो बोल्यो; अगर बोट ला मारे बोलेता तिजरौ फौल ला भो मारे बौल्यौ; कयोंकि बोट फौल का ऐ रौईन्दौ|
\v 34 हे सांप रौ छेल्सुगा, तुमै मारे हुईन्दै बोलो बाते क्यौ बोल्सौ? कयोंकि ज़ि मौन कै थाक्दौ होसोए खाक्कै आछ्दौ|
\v 35 बोलो मानुष मौन रौ बोलो भंडार का बोलो बाते गारदौ; मार मानुष मौन रौ भण्डार का मार बाते गारदौ|
\v 36 आई हाँऊ तुम्ला बोलिन सु कि; ज़ि भी मार बाते मानुषा बौलसा; न्याय रौ दयार तादु एकुम बाते रौ हिसाब दीसा|
\v 37 कयोंकि तू आपरौ बाते रौ तांईए दोषी फिरसे, आपरौ बाते रौ तांईए दोषी नी फिरसे|
\v 38 होज़ गाश कैत्तेगे फरीसियाँ सि जान्देस्याए, हे गुरु आमै तांउका एक निशान शामै चांवी सि|
\v 39 तिन्ये तैनेला जबाब देई कि होई जुग रै, मार सि व्यभिचारी मानुषा निशाँ लोरदेस; पर युनुस जान्दौस्या रौ निशान रौ सिवा तैने ला औरिक निशान निदिएस|
\v 40 युनुस त्रोन राच सि दयार बोडो माछी रौ पैट कै थाकि, होत्यौ ऐ मानुष रौ छेल्डू ला त्रोन राच सि दयार पृथ्वी कै बीते थाकैस|
\v 41 युनुस त्रोन राच सि दयार बोडो माछी रौ पैट कै थाकि, होत्यौ ऐ मानुष रौ छेल्डू ला त्रोन राच सि दयार पृथ्वी कै बीते थाकैस|
\v 42 दक्खिन रौ रानी न्याय रौ दयार तादु आज रै मानुषा सि उजौ फिरि तैने ला दोष दीएस, कयोंकि सौ सुलैमान रौ ज्ञान शुन्मै पृथ्वी रौ छोर का आछिस, पर शाव इनचे होसोस जुन सुलैमान का भी बोडोस|
\v 43 जैत्रे अशुद्ध आत्मा मानुष रौ डे का गारि भेज़ेस, सौ शुकौ ज़ागा कै आराम लोरदी पर नापायांदी|
\v 44 तै बोल्दी कि हाँऊ होसोए ज़ागा कै जिन्चे का आछि सु वापिस नाश्सु, तै आछि तिजला सूना, साफ़, सजायाउन्दौ पायान्दी|
\v 45 तै सौ नाशी आपका भी मारे आई सात आत्मा ला आन्दी, तै सौ तिन्चे बैश्दी, तै सौ मानुष रौ हालत आओखा का भी मारे फ़िरदौ; होई जुग रै मानुषा रौ हालत भी होईनौ ऐ फिरैस|
\v 46 जेत्रे सौ मानुषा सि बाताईएन ऐ थ्यो तै शाव तिन्नो आमा सि भाई बाए उज़ो थै, आई तिन्सी बाताईमै थै|
\v 47 कुनिएता आछि तिन्ला बोली कि शाव तेरौ आमा सि भाई बाए उजौस आई तांउला बातामै चांविसा|
\v 48 होई शुनि तिन्ये बौल्दौ स्या ला जवाब दैई; कुन्स मैरी आमा?
\v 49 आई कुन्स मेरौ भाई? तै तिन्ये आपरौ चेलागा बिलै हाथ जुरयाई बोली कि; शाव मैरो आमा सि भाई हौने सा|
\v 50 कयोंकि जुन भी स्वर्ग कै मेरौ ब्बा रौ इच्छा गाश हान्डेस, होसोए मेरौ भाई-बौएन सि आमास|
\c 13
\p \v 1 हौतादुए यीशु घौर का निकिली सौर रौ किनारे नाशी बैशी|
\v 2 तै तिन गाछै होत्तेग मानुषा कौठा फिरि कि सौ किश्ती गाश नाशी तै सेब मानुषा किनारे उजौ थाकि|
\v 3 तै तिन्ये तैने ला दृष्टान्तों कै बादौ बाते बोली कि, शाव एक बुन्दू स्या बीयू बौमे निकिली|
\v 4 बौंदी बैरै दौमरिच बीयू बात रौ किनारै शौरी तै चौरखियाँ ऐ आछि तिजला खाई|
\v 5 दौमरिच ज्यो मारे डौखरै शौरी जिन तैनेला बौदी माटी नौपोरी, बोदी माटी नोपोरनौ इज्यै तैने हासाल राज़ि|
\v 6 पर दियुस निकिली पिछु तैने जौली, ज़ील नापानौ इज्यै शुकी|
\v 7 दौमरिच ज्यो जाखारा माज़ शौरी, तै जाखारा ऐ बौरज़ी तैनेला द्बायाई|
\v 8 पर दौमरिच ज्यो बोलो डौखरै शौरी, तैने कै बोलो फौल लागि एकया कै रा गुना, एकया कै त्रोन बिशे गुना, एकया कै बिशौ दौश गुना|
\v 9 जासरौ कान सा तैनै शुनौ|
\v 10 तै तिन रौ चेलागा ऐ नेर आछि तिन्ला बोली कि तू होनैसी दृष्टांत कै क्यू बाताईएन?
\v 11 तै तिन्ये तैनेला बोलि, तुम्ला स्वर्ग रौ राज्य रौ भेद रौ समझ दैईउन्दौस; पर तैनेला नैदैउन्दौस|
\v 12 कयोंकि जास कै हुन्दौ तैनेला दीएस; तै तिन कै बादौ फिरैस; पर जासकै किछे नुन्दौ; तिन्का ज़ि तिनकै सा होसो भी तिनका खोसैस|
\v 13 हाँऊ तैने सि दृष्टांत कै तै बाताईएन सु; कयोंकि तैने शाईँदै भी नाशाईन सा, शुनिदै भी नुशुनिन सा, नौसौम्ज़िएन सा|
\v 14 आई तैने रौ बारे कै यशायाह रौ होई बौन्दौ बाते पूरा फिरदौस कि, तुमै कानै ता शुन्सौ पर, पर नौसौम्जीसौ,आखिए ता दैख्सौ पर तुम्ला समझ नाछा|
\v 15 कयोंकि होणे रौ मौन मोटो फिरुन्दौस, आई होने काने जोरे शुन्दैसा, आई होने ऐ अखि बौंद टानिस; किन होयो ता निफिरा या कि होने आखी ऐ देखैस, कानै ऐ शुनैस, मौने ऐ सौम्ज़िएस; तै हाँऊ होनेला चंगा तान्सू|
\v 16 पर धौन्यास| तुमरौ आखि कि तिजला देखान्दौंस; आई तुमरौ कान कि सौ शुन्दौस|
\v 17 हाँऊ तुम्ला सच बोलिन सु कि बादै जान्दैस्या सि धर्मियां ऐ होई चांविस कि तुमै ज़ि शान्दै सौ, शाव, पर होई नाशाईयो; तुमै ज़ि शुन्दै सौ, शुनौ, पर होई नुशुन्यौ|
\v 18 इसलिए तुमै बौदों स्या रौ दृष्टांत शुनौ|
\v 19 जुन भी राज्य रौ वचन शुनि नौसौम्ज़ीन्दौ, तिन नौ मौन कै ज़ि भी बौऊँदौ थ्यो, तिजला सौ दुष्ट आछि खोसी नींदौ; होई होसोएस ज़ि बाट रौ किनारे बौई थ्यो|
\v 20 आई ज़ि काम माटी गाश बौई थ्यो, होई होसोस जुन वचन शुनि ख़ुशी ऐ मान्यादौ|
\v 21 पर आपरौ इज्कै ज़ील नाजाग्नौरौ इज़यै सौ दातेग ऐ दयार रौस; आई जैत्रै वचन रौ तांईए कलेश या उपद्रव फ़िरदौ तै सौ ठोकर खान्दौ|
\v 22 ज़ि झाखारा माज़ बौई थ्यो, होई होसोस, जुन वचन ला शुन्दौ पर होई दुनिया रौ ज़ौरी सि धन रौ धोखा ऐ वचन ला टैमान्दौ, तै सौ फौल ना आन्दौ|
\v 23 ज़ि बोलो माटी कै बौउन्दौ थ्यो, होसो होईस, जुन वचन ला शुनि सौम्ज़ीन्दौ, आई फौल आन्दौस, कई रा गुना, त्रोन बिषै गुना, बिशौ दौश गुना|
\v 24 तै तिन्ये तैनेला एक आईक दृष्टांत देई कि स्वर्ग रौ राज्य होसो मानुष रौ ज्यौस जुनिए आपरौ डौखरै बोलो बियू बौई|
\v 25 पर जैत्रे मानुषा सुतिं थै, होत्रे तिन्नो दुश्मन आछि तिन्नो डौखरै गेंहू माज़ जंगली बियू बौई|
\v 26 तै जेत्रे बियू मुक्चाई, राज़ि तै जंगली दाना भी देखाई देई
\v 27 होज़ गाश घौरिया रै नुकुरा आछि तिन्ला बोलि, हे मालिक तैंईए आपरौ डौखरै बोलो बियू नौबौई थ्योआ? तै जंगली पौधा रौ दाना तीजकै किन का आव?
\v 28 तिन्यै तैनेला बोली, होई कुन दुश्मन रौ काम| नुकुरा ऐ तिन्न्ला बोली, कि तू चाएन सैया कि आमै नाशी तिजला कौठा टानि?
\v 29 तिन्ये तैनेला बोली, होयो नुआ, जंगली पौधा गारदी बैरे गेंहू भी उपटसौ|
\v 30 काट्नौ टैम सेग दुईये ला बौरज्नौ भेजौ, काट्नौ टैम कै हाँऊ काट्दै स्या ला बोलसु; एक्बैरे जंगली पौधा जालमै ला काटी बानौ, गेहूं ला मेरौ खत्ता कै कौठा टानौ|
\v 31 तैनेला एक आईक दृष्टांत देई; कि स्वर्ग रौ राज्य शेशौ रौ दाना ज्योस, ज़िज्ला एक मानुष ऐ आपरौ डौखरै बौई|
\v 32 सौ सेब बियू का ता लौउडौस पर जेत्रे बौरज्दौ सेब शाग-पाच का बौडौ फ़िरदौ; आई होइनौ बोट फ़िरदौ कि आकाश का चौरखियाँ आछि तिजरौ ढाल गाश आछि बैश्दै|
\v 33 तिन्ये एक आईक दृष्टांत तैनेला शुन्याई; स्वर्ग रौ राज्य खमीर रौ ज्यो, ज़िज्ला एक देन मानुष ऐ त्रोन सेर चिगास कै रालि तै फिरीन-फिरिन सेब खमीर फिरदौ|
\v 34 होई सेब बाते यीशु ऐ तैनेला दृष्टांत कै बोलि; बिना दृष्टांत ऐ सौ तैनेला किछे नौबोल्दौ|
\v 35 कि ज़ि बाते जान्देस्या ऐ बोलि थ्यो सौ पूरा फिरैस कि हाँऊ दृष्टांत बौल्मै ला आपरौ ख़ाक खुल्यासु: हाँऊ सौ बाते ला ज़ि दुनिया शुरू फिरनौ बैरे का ऐ गुप्त थ्यो खुलासा टान्सु|
\v 36 तै सौ सेब मानुषा ला शौठ्याई घोरे नाशी, तै तिन्नो चेलागा ऐ तिन गाछै आछि बौलि कि आमैला जंगली दाना रौ दृष्टांत सौम्ज़याव|
\v 37 तिन्ये तैनेला बोली कि बोलो बियू बौन्दौ स्या मानुष रौ छेल्डू स|
\v 38 डौखरौ संसार, बोलो बियू राज्य रै छेल्डूगा, जंगली बियू मार मानुष रौ छेल्डूगा स|
\v 39 जुन मार मानुष ऐ तिजला बौई सौ शैतानस; काट्नौ दुनिया रौ अन्तस्: काट्देस्या स्वर्ग रै दूत|
\v 40 ज्यो जंगली दाना ला कौठा टानी जाल्दैस; होत्यौऐ होई दुनिया रौ अंत फिरैस|
\v 41 मानुष रौ छेल्डू अपरौ स्वर्गादूता ला भेज़ैस, आई तैने तिन्नो राज्य का ठोकर रौ कारण सि कुकरम टांदै स्या ला कौठा टान्सा|
\v 42 तै तैनेला आग रौ कुंड कै भेज़सा, तिन्चे दांत पीशिन, रूनौ फिरैस|
\v 43 होत्रे धर्मी आपरौ ब्बा रौ राज्य कै दियुस ज्यौ चौम्क्सा; जासरौ कान सा तैने शुनौ|
\v 44 स्वर्ग रौ राज्य डौखरै चोरुन्दौ धन ज्योस, ज़िज्ला एक मानुष ऐ पायाई चोरी, तै सेब आनंद नाशी पिछु, आपरौ सब-कुछ बिकिनी होसो डौखरौ मोल्याई|
\v 45 तै स्वर्ग रौ राज्य एक व्यापारी ज्योस जुन मोती रौ तलाश कैस|
\v 46 जेत्रे तिन्ला बादौ महंगा मोती पौरौआ, तिन्ये आपरौ सेब चीज़ बिकनी तिजला लौउई|
\v 47 तै स्वर्ग रौ राज्य होसो जाल ज्योस जिज्ला समुन्दर कै भेजि, जिज्यै हर तरह रौ माछी मेट्याई आनी|
\v 48 आई तै बौरुई, तिजला किनारै आनी बोलो-बोलो ता बांदरू कै कुठा टानी पर मारे-मारे स्या फिक्याई|
\v 49 दुनिया रौ अंत कै होयोए फिरैस, स्वर्गदूत आछि दुष्टा ला धर्मियां का अलग टानी तैनेला आग रौ कुंड कै भेज़सा|
\v 50 तिन्चे रुएन दांत पिछ्नौ हुएस|
\v 51 तुमै होई सेब बाते सौम्ज़ुईया?
\v 52 तैनेऐ तिन्ला बोली, आं| तिन्ये तैनेला बोली कि हर एक शास्त्री होसो घौरिया ज्योस जुन आपरौ भण्डार का नौउऔ सि पुरानौ चीज़ गारदौ|
\v 53 जेत्रे यीशु ऐ होई सेब दृष्टांत शुन्याई, सौ तिन्चे का नाशी|
\v 54 तै आपरौ देश कै आछि तैने रौ सभागा कै तैनेला होईनौ उपदेश देमै लागि; कि तैने हैरान फिरि बोल्मै लागि; कि हौन्ला होई ज्ञान सि सामरथ रौ काम किन का पौरि?
\v 55 होए की बढ़ई रौ छेल्डू नुआया? आई कि इन्नो आमा रौ नाव मरियम, इन्नो भाईयां रौ नाव याकूब, युसूफ, शमौन सि यहूदा नुआया?
\v 56 आई इन्नो सेब बौएना ताम माज़ नाथाक्देया? तै इनला होई सेब किन का पौरि?
\v 57 तै तैन्ये तिन्नो तांई ठोकर खाई, पर यीशुए तैनेला बोलि, जान्दौस्या रौ निरादर आपरौ देश सि आपरौ घौर का अलावी किन्चे निफिरदौ|
\v 58 तै तिन्ये तिन्चे तेने रौ विशवास नुन्दौ रौ इज्ये बौदी सामरथ रौ काम नौखौटी|
\c 14
\p \v 1 होत्रे चौथाई देश रौ राजा हेरोदेस ऐ यीशु रौ चर्चा शुनि|
\v 2 तै आपरौ चेलागा ला बोली; कि होई यहुन्ना बपतिस्मा दैन्दौ स्या स: सौ मौरदौ माज़ का ज़िउई; इसलिए तिनका सामरथ रौ काम फिरदौस|
\v 3 कयोंकि हेरोदेस ऐ आपरौ भाई फिलिप्पुस रौ देन हेरोदियास रौ तांइये, यहुन्ना ला पाई बानि, जेल कै भैज़ि|
\v 4 कयोंकि यहुन्ना ऐ तिन्ला बोली तज्यो कि हौसला ज़ाग्नौ तांउला ठीक नुन्दौ|
\v 5 तै सौ तिन्ला मारी भैज़मै थ्यो, कयोंकि तैने तिन्ला जान्दौस्या जान्दे थै|
\v 6 तै जैत्रे हेरोदेस रौ जन्मदिन आछि, तै हेरोदियास रौ छेल्डी ऐ नाचि हेरोदेस ला खुश टानी|
\v 7 तै तिन्ये कसम खाई वचन देई, कि ज़ि भि तू माग्सै, हाँऊ तांउला दीसू|
\v 8 तैसेऐ आपरौ आमा ऐ शिकाउन्दौ बोली कि माना यहुन्ना बप्तिस्मा दैन्दौ स्या रौ मुड्कान थाली कै इंचे आराव|
\v 9 राजा दुखी फिरि, पर आपरौ कसम रौ सि साथ बैशुन्दैस्या रौ इज्यै बोली, कि दियौ|
\v 10 तै जेल कै मानुषा ला भेजि यहुन्ना रौ मुड्कान काटनौ भेजि|
\v 11 तै तिन्नौ मुड्कान थाली कै आनी, सा देन ला देई, तै तैसे ऐ तिजला आपरौ आमा गाछै नीं|
\v 12 तै तिन्नो चेलागा ऐ आछि, तिन्नो डे ला नीं द्बायाई, तै नाशी यीशु ला बोली|
\v 13 जैत्रे यीशु ऐ होई शुनि, सौ किश्ती कै बैशी एक सुनसान ज़ागा कै नाशी; तै देश-देश का मानुषा होई शुनि पैदल तिन पिछांय नाशी|
\v 14 तिन्ये निकली भीड़ ला शाई; तैने ला पाप कौल्यावी; तैने रौ दुखुन्दै स्या ला ठीक टानी|
\v 15 जेत्रे सान्योआ, तिन्नो चेलागा तिन गाछै आछि बौली; होई ता सुनसान ज़ागास, आई बेला नाशिन्स, मानुषा ला विदा टान कि तैने देश कै नाशी खाऊ लौईसा|
\v 16 यीशु ऐ तैनेला बोली कि होने रौ नाश्नौ ज़रूरी नुन्दौ| तू ऐ होनेला खामै दे|
\v 17 तैने ऐ तिन्ला बौलि; कि इनचे आमै कै पांच रौटि सि दुई माछी रौ सिवा किछ नाईं|
\v 18 तिन्ये बौलि, तिजला इनचे मु गाछै आनौ|
\v 19 तै तिन्ये मानुषा ला खौर गाश बैशौ बौलि; तै सौ पांच रौटि सि दुई माछी चुंगी; स्वर्ग बिलै शाई धन्यावाद टानी, तै रौटि चुन्डयाई आपरौ चेलागा ला देई, तै चेलागा ऐ मानुषा ला|
\v 20 तै सेबे खाई जाई, तै तैने ऐ बौचुन्दौ टुकडा ऐ बौरियुन्दौ बाराह टोकरी चुंगी|
\v 21 देन पैरे सि छौकरू पैरे ला नाल्याएता खान्दैस्या पांच हज़ार पुशां पैरे थै|
\v 22 तै तिन्ये होत्रे आपरौ चेलागा ला किश्ती गाश बैशाई, कि तैने तिज्का आओखा पार नाशेस, कि जेत्रे सेग सौ मानुषा ला विदा टानेस|
\v 23 सौ मान्सुषा ला विदा टानी, प्रार्थना टान्मै डौंक गाश नाशी; तै सानीन्दी बैरे तिन्चे सौ एखले थ्यौ|
\v 24 होत्रे किश्ती सौर कै बीच डग्मगायाईन थ्यौ, कयोंकि आन्ग्माय का बागुर आछि थ्यौ|
\v 25 तै सौ पिछु राट सौर गाश हांडीन तैने गाछै आछि|
\v 26 चेलागा तिन्ला सौर गाश हांडनौ देखी डौरि| बौल्मै लागि कि सौ भूत; तै डौरि टोखाईमै लागि|
\v 27 यिशुए होत्रे तैनेला बाताई, बोली कि, हिम्मत ज़ागौ; हाँऊ सु; मौडौरयौ|
\v 28 पतरस ऐ तिन्ला जवाब देई कि हे प्रभु अगर तू हुएता, माला तांउ गाछै पानी गाश हांडी आछनौ आज्ञा दे|
\v 29 तिन्ये बोलि, आ: तै पतरस किश्ती का उतरी यीशु गाछै नाश्मै पानी गाश हांडमै लागि|
\v 30 पर बागुर देखि डौरि, आई जेत्रे डूबमे लागि सौ डौरि, टोक्यामै लागि, कि हे| प्रभु माला बौचाव|
\v 31 यीशु ऐ होत्रे हाथ आन्ग्माए गारि तिन्ला पाई, तै तिन्ला बौलि कि हे| काम्विश्वास टान्दौ स्या, तेंईए शौक क्यू टानौ?
\v 32 जेत्रे तैने किश्ती गाश नाशे, बागुर रुकि|
\v 33 होज़ गाश जुन किश्ती कै थै, तेन्ये तिन्ला ढाल देई बोलि, तू दिमान्गरोए प्रभु रौ छेल्डू|
\v 34 तैने पार उतरी गननेसरस देश कै पोछि|
\v 35 तैन्ये तिन्ला रौउई, आस-पास सेब देश कै काचा बैज़ि, तै सेब बिमारागा ला तिन गाछै आनी|
\v 36 तै तिन्ला पौरजामै लागि कि सौ तैनेला आपरौ गाछौ रौ पालु लाऐ छुन्गमै दे: तै जैत्तेग भी ज़ोन ऐ तिन्ला छुंगी तैने सेब चंगा फिरि|
\c 15
\p \v 1 तै यरुशेलम का बादे फरीसियाँ सि शास्त्रीगा यीशु गाछै आछि पुछ्मै लागि|
\v 2 तेरौ चेलागा बौडै मानुषा रौ रीत कियू बानिन सा, कि हाथ नौधौउई रौटि खान्दैसा?
\v 3 यीशु ऐ तैनेला जबाब देई कि, ‘तुमै भी आपरौ रीति रौ तांईए परमेश्वर रौ आज्ञा कियू टाल्यान्दे सौ?
\v 4 क्योंकि परमेश्वर रै बौलि थ्यौ, कि आपरौ ब्बा सि आमा रौ आदर टान्यो : आई ज़ुन ब्बा या आमा ला मार बाताएस तिन्ला मारी भैज़ेस|
\v 5 पर तुमै बौल्दे सौ कि अगर कुन आपरौ ब्बा या आमा ला बौलेस कि जुन तुम्ला मुका फायदा पोछान्दौ हुन्दौ सौ परमेश्वर ला भेँट चढायावी|
\v 6 तै आपरौ ब्बा रौ आदर नाटानै, तुमै ऐ आपरौ रीति रौ तांईए परमेश्वर रौ वचन टाल्याई|
\v 7 हे कपटिगा, यशायाह ऐ तुमरौ बारे कै होई ठीक बातै बौलि|
\v 8 हौने खाकै ता मेरौ आदर टान्दै सा पर हौने रौ मौन मुका दूर थाक्दौस|
\v 9 आई हौने ए मेरौ पूजा टान्दैसा कयोंकि मानुषा रौ विधियां ला धरम रौ उपदेश देई शिखान्देस|
\v 10 तै तिन्ये मानुषा ला आप गाछै आराई बोली कि शुनौ आई सौम्झयौ|
\v 11 ज़ि खाक्कै नाश्दौ सौ मानुष ला अशुद्ध नाटानदौ; पर ज़ि ख़ाक का निकिल्दौ होसो मानुष ला अशुद्ध टान्दौ|
\v 12 तै चेलागा ऐ आछि तिन्ला बोली कि तू जान्दौआ कि फरीसियाँ ऐ होई वचन शुनि ठोकर खाई?
\v 13 तै तिन्ये तैनेला ज़बाब देई कि ज़िन्द्यौ पौधा स्वर्ग कै मेरौ ब्बा ए नैबेज़ि सौ उपटीन्दौ|
\v 14 तैनेला नाश्नौ भैज़ौ तैने अंधा बात देखान्दैस्या सा; अगर अंधा अंधा-ला बात देखाएता दुई-ए गड्डा कै लौट्दे|
\v 15 होई शुनि पतरस-ए तिन्ला बौलि कि होई दृष्टान्त आमला सौम्झयाव|
\v 16 तिन्यै बौलि कि तुमै भी आइ नौसौम्झुई-या?
\v 17 नौम्सौम्झुई-या कि ज़ि भी खाक-कै नाश्दौ सौ पैट कै नाश्दौ तै खूसुरिंग कै निकिल्दौ|
\v 18 पर ज़ि भि ख़ाक-का निकिल्दौ सौ मौन का निकिल्दौ, होसो-ए मानुष ला अशुद्ध टान्दौ|
\v 19 कयोंकि मार-चिंता, ह्त्या, परस्त्रीगमन, व्यभिचार, चोरी, आल्कौ गवाही सि निंदा मौन का-ए निकिल्दौ|
\v 20 होई-एस ज़ि मानुष-ला अशुद्ध टान्दौस पर हाथ नौ-धौई खाऊ खानौ मानुष-ला अशुद्ध नाटान्दौ|
\v 21 यीशु तिन्चे का निकिली सुर सि सैदा रौ देश बिलै नाशी|
\v 22 तै तिन्चे एक कनानी-देन आछि टोखाईन बौल्मै लागि कि हे प्रभु| दाउद रौ औलाद, मु-गाश दया टान, मैरि दीं ला दुष्ट-आत्मा स्तायाईन्स|
\v 23 तिन्ये तैस-ला किछ ज़बाब नैदेई, तिन्नौ चेलागा-ए तिन-गाछै आछि विनती टानी कि हौसला विदा टान; कयोंकि हौई आम-पिछांय टोखाईन आछदिस|
\v 24 तिन्ये जबाब देई कि इस्राएल रौ हिरायुन्दै बैरे रौ अलावा हाँऊ किन्चे नैभेज़ुन्दौस|
\v 25 पर सौ आछि तिन्ला डाल देई बौलि हे प्रभु| मेरौ मदद टान|
\v 26 तिन्ये जबाब देई कि छेल्डूगा रौ रौटि-ला कुकुरा ला देन्नौ ठीक नुन्दौ|
\v 27 तैसे-ए जबाब देई सौच बाते प्रभु, पर कुकुरा भि होसो खांदे ज़ि तैने-रौ मालिका- रौ मेज़ का शौरदौ|
\v 28 होज़ गाश यीशु-ए जबाब देई बौलि, हे देन मानुष तेरौ विशवास बौडौस: ज्यौ तू चांदिस तांउला होत्यौ-ए हुएस; तै तैसरौ दीं हौतरे चंगा फिरि|
\v 29 यीशु तिन्चे का हांडी गलील रौ सौर गाछै आछि, तै डौंक गाश नाशी तिन्चे बैशी|
\v 30 तै बादे मानुषा, लंगड़ागा-ला, अन्धागा-ला, लाटै-ला, टुंडागा-ला आई बादे मानुशा ला तिन गाछै आणि तिन्नो खुंडी कै भेजि, तै तिन्ये तैनेला चन्गा टानी|
\v 31 तै जेत्रे मानुषा-ए देखि, कि लाटे बौलिन-सा, टुंडागा चंगा फिरिन्सा, लंगड़ा-गा हांडीन-सा, अंधा-गा देखिन-सा, तै तैने हैरान फिरि इस्राएल रौ परमेश्वर रौ बढाई टानी|
\v 32 यीशु-ए आपरौ चेलागा ला आराई बौलि, माला होने मानुषा गाश पाप कौलाईनौ आछिंस; कयोंकि होने त्रोन दयार का मुग्सी-स आई होने कै खामै ला किछ नाई; आई हाँऊ होने ला बौखे विदा टान्मै नाचांवी सु; होयो निफिरनौ कि शान्दुई बात-के थाक्सा|
\v 33 चेलागा-ए तिन्ला बौलि कि तामला होई जांगाल कै किन-का हौतरौ रौटि पौरैस कि तामै हौति मानुषा-रौ पेट बौरयासी|
\v 34 यीशु-ए तैनेला पुछि कि तुम्कै कैति रौटिस? तैने-ए बौलि कि सात रौटि सि गाटो माछि|
\v 35 तै तिन्ये मानुषा-ला माटी गाश बैश्नौ आज्ञा देई|
\v 36 तै सौ सात रौटि सि माछि ला चुंगी धन्यावाद टानी तोडयाई तै आपरौ चेलागा ला देइन नाशि; तै चेलागा मानुषा ला|
\v 37 तै खाई सेबरौ पेट बौरुई, तै बौचुन्दौ टुकड़ा-गा रौ सात टोकरी चुंगी|
\v 38 तै खान्दैस्या देन पैरे सि छेल्डूगा ला शौट्याई चार हज़ार पुशां पैरे थै|
\v 39 तै सौ मानुषा-ला विदा टानी किश्ती गाश नाशी, तै मगदन देश रौ सिवाना कै आछि|
\c 16
\p \v 1 तै फरीसियाँ सि सकूदियाँ-ए तिन गाछै आछि तिन्ला पौरख्यामै तिन्ला बौलि कि, आमै-ला आकाश रौ एक निशाँ देखाव|
\v 2 तिन्यै तैन्ला जबाब देई कि सानीन्दी बैरे तुमै बौल्दै सौ कि साफ़ थाकैस कयोंकि आकाश रातौस|
\v 3 तै दोथि ला बौल्दै सौ कि आज़ आंधी आछैस, कयोंकि आकाश रातौ सि धुमलास; तुमै आकाश रौ लक्षण शाईन्दे कि फिरैस बौल्दै सौ, पर समय रौ निशान नौसौमज़ीन्दे सौ|
\v 4 होई जुग रै व्यभिचारी सि मार मानुषा निशान लोरदै-सा पर युनुस रौ निशान रौ अलावा तैनेला औरिक निशान नैदेया, तै सौ तैन्ला शौठ्याई नाशि|
\v 5 आई चेलागा रौटि नीनौ बिसरुई|
\v 6 यीशु-ए तैन्ला बौलि कि शाव फरीसियाँ सि सकूदियाँ रौ खमीर का चौकस थाक्यौ|
\v 7 तैने आपोरी माज़ बाताईमै लागी कि तामै-ता रौटि नाणी|
\v 8 होई जानी यीशु-ए तैन्ला बौलि कि हे कामविश्वासिगा, तुमै आप माज़ कियू बाताईएन सौ कि रौटि नांइ?
\v 9 कि तुमै आइ भी नौसौम्ज़ुईया? सौ पांच हज़ार रौ पांच रौटि याद नाईया, आई ना कि केत्तेग टोकरिगा चुंगी थ्यौ?
\v 10 आई ना सौ चार हज़ार रौ सात रौटि: आई ना होई कि केत्तेग तोकरिगा चुंगी थ्यौ?
\v 11 तुमै कियू नौसौम्ज़एन सौ कि मैईये तुम्ला रौटि रौ बारे कै नौबौलि? फरीसियाँ सि सकूदियाँ रौ खमीर का चौकस थक्यौ|
\v 12 तै तैनै सौमज़ुई कि तिन्यै रौटि रौ खमीर का नुआ, बल्कि फरीसियाँ सि सकूदियाँ रौ सीख का चौकस थाक्यौ बौलि|
\v 13 यीशु कैसरिया फिल्लिपि रौ देश कै आछि आपरौ चेलागा ला पुछमै लागी, कि मानुषा मानुष रौ छेल्डू ला कि बौल्दै|
\v 14 तैने-ए तिन्ला बौलि कि एकया यहुन्ना बप्तिस्मा देंदौ स्या बौल्दै, एकया एलिय्याह, एकया यिर्मयाह या जान्दौस्या माज़ का एक बौल्दै|
\v 15 तिन्यै तैन्ला बौलि कि तुमै माला कि बौल्दै सौ?
\v 16 शमौन पतरस-ए जबाब देई, तू ज़िउन्दौ भगवान रौ छेल्डू मसीह|
\v 17 यीशु-ए तिन्ला बौलि कि हे शमौन योना रौ छेल्डू, तू धौन्या| तू मांस सि लहू-ऐ नुआ, बल्कि मेरौ ब्बा ज़ुन स्वर्ग कैस-सै होई बाते तांउ गाश प्रकट टानी|
\v 18 आई हाँऊ भी तांउला बौलिन सु कि तू पतरस-सै; आई हाँऊ होई पत्थर गाश आपरौ चर्च ज़ुरयासु: आई नौरोक रौ द्वार होज़ पाका नुहुएस|
\v 19 हाँऊ तांउला स्वर्ग रौ राज्य रौ तालौ दीसू; आई ज़ि भि तू पृथ्वी कै बान्सै, सौ स्वर्ग कै बानएस, आई ज़ि भि तू पृथ्वी कै खुल्याएस सौ स्वर्ग कै खुलएस|
\v 20 तै तिन्यै चेलागा ला बौलि कि कास-लाए नौबौल्यौ कि हाँऊ मसीह सु|
\v 21 होत्रे का पिछु यीशु आपरौ चेलागा ला बौल्मै लागि कि ज़रूरी-स कि हाँऊ यरुशेलम नाशुं, आई पुनरियां, महायाजाका सि शास्त्रियाँ रौ हाथ का बादौ दुःख चुन्गुं; तै मौरी नाश्सु; तै त्रोन दयार तादु ज़िउन्दौ फिरूं|
\v 22 हौज़ गाश पतरस तिन्ला आलग नीं दान्ट्यामै लागि कि हे प्रभु, परमेश्वर नाटान्नो चांदौ, तांउ सि हौयो कादुई निफिरा|
\v 23 तिन्यै शुरुई पतरस ला बौलि, हे शैतान मेरौ मुखुमाए का पौरु फिर: तू मेरौ ठोकर रौ कारण-सै; कयोंकि तू परमेश्वर रौ बाते-कै नुआ बल्कि मानुषा रौ बाते-कै मौन ल्यांदौस-स|
\v 24 तै यीशु ए आपरौ चेलागा ला बौलि, अगर कुन मुक-पिछांय आछामै हुएता, अपने-आप ला मना टानी, आपरौ क्रूस आपुई चुंगि मुक-पिछांय आछौ|
\v 25 कयोंकि जुन आपरौ प्राण बौचामै चांएस सौ खौएस, जुन मेरौ तांइए आपरौ प्राण खौएस सौ पायाएस|
\v 26 अगर मानुष सारौ दुनिया पायाई, आपरौ प्राण स्या खौयाएता, तै तिन्ला कि फायदा फिरि? या मानुष आपरौ प्राण रौ बौद्ला कै कि दैन्दौ?
\v 27 मानुष रौ छेल्डू स्वर्गदूता सि आपरौ ब्बा रौ महिमा कै आछ्दौ, तै हौतरै सौ सेबला तैने रौ काम रौ हिसाब-ए फौल देंदौ|
\v 28 हाँऊ तुम्ला सच बौलिन सु कि इनचे उजौ मानुषा माज़ का कैत्तेगे सा जुन जेत्रे सेग मानुष रौ छेल्डू ला आपरौ राज्य कै आछनौ नैदेखा, तैत्रे सेग तैने कादुई नौमौरा|
\c 17
\p \v 1 छौ दयार का पिछु यीशु-ए पतरस सि याकूब सि तिन्नो भाई यहुन्ना ला आपसि साथ नी, तै तैनेला एक उष्टौ डौंक गाश नी|
\v 2 तै तैने रौ मुखमाए तैन्नो रू बौद्लुई, तिन्नो मू दिउस ज्यौ चौम्की, तिन्नो गाछौ ज्योत ज्यौ प्यांशौ फिरि|
\v 3 तै शाव, मूसा सि एलिय्याह तिन्सी बाताईएन, तैनेला देखाई|
\v 4 हौज़ गाश पतरस-ए यीशु ला बौलि, हे प्रभु तामै-रौ इनचे थाक्नौ ठीक-स, इच्छा हुएता इनचे त्रोन मंडप ज़ुरयाउआ; एक तांउला, एक मूसा ला, एक एलिय्याह ला|
\v 5 सौ बौलिन-ए थ्यौ कि शाव एक प्यान्शौ बादल तैने गाश छायाई, तै शाव तिज्का हौई शब्द निकिली कि, हौई मेरौ प्यारा छेल्डू-स; जास्का हाँऊ प्रसन्न सु: इन्नो शुनौ
\v 6 चेलागा हौई शुनि बौदी डौरि, आन्गमाए मुक्सी लौटि|
\v 7 यीशु-ए नेर आछि तैनेला छुंगी बौलि, उज़्यौ; नौडौरयौ|
\v 8 तै तैने-ए आखि खुल्याई यीशु रौ अलावा कास्लाए नाशाई|
\v 9 जैत्रे तैने डौंक गाश का उतरिन थै, यीशु-ए तैन्ला आज्ञा देई, कि जेत्रे सेग मानुष रौ छेल्डू मौरदौ माज़ का ज़िउन्दौ निफिरा, तैतरै सेग ज़ि भि तुमै-ए देखौ कास्लाए नौबौल्यौ|
\v 10 तै तिन्नो चेलागा-ए तिन्ला पुछि कि तै शास्त्री कियू बौल्दै-सा, कि एलिय्याह रौ आओखा आछ्नौ ज़ुरूरी-स|
\v 11 तिन्यै तैनेला बौलि, एलिय्याह ता आछ्दौ: आई सेब सुधारयान्दौ|
\v 12 पर हाँऊ तुम्ला बौलिन सु, कि एलिय्याह ता आछि थ्यौ; पर तैने-ए तिन्ला नौरौउवि; पर ज्यौ चाँव हौत्यौ तिन्सी टानी: हौसौए रीति-ए मानुष रौ छेल्डू भि तैने रौ हाथ का दुःख चुन्गैस|
\v 13 तै चेलागा-ए ज़ानि, कि तिन्यै ताम्ला यहुन्ना बप्तिस्मा देंदौ स्या रौ बारे कै बौलि|
\v 14 तै तैने बादे मानुषा गाछै पोछेता, एक मानुष तिन गाछै आछि ज़ानू गाश बैशी बौल्मै लागि|
\v 15 हे प्रभु| मेरौ छेल्डू गाश दया टान, तिन्ला मिरगी आछ्दौस: आई सौ बादौ दुःख चुन्दौस, सौ द्यारौ-ए आग सि पानी कै लौट्दौस|
\v 16 तै मईयै तिन्ला तेरौ चेलागा गाछै आनी थ्यौ, पर तैने तिन्ला ठीक टानि नौबौलि|
\v 17 यीशु ऐ जबाब देई कि, हे विशवास नाटान्दैस्या सि हठी मानुषा; हाँऊ कादू सेग तुमसी साथ थाक्सु? कादू सेग तुमरौ सहन टान्सु? तिन्ला इनचे मुगाछै आनौ|
\v 18 तै यीशु-ए तिन्ला दान्ट्याई, तै दुष्टात्मा तिनका निकली; तै छेल्डू हौतरे ठीक फिरि|
\v 19 तै चेलागा-ए एकांत कै यीशु गाछै आछि पुछि, कि आमै तिन्ला गारि कियू नौबौलि?
\v 20 तिन्यै तैनेला बौलि, आपरौ विश्वास रौ कमी रौ तांइये: कयोंकि हाँऊ तुम्ला सच बौलिन सु, कि अगर तुमरौ विश्वास शैशौ रौ दाना जेत्तेग भी हुएता, तुमै हौई डौंक ला बौलैता, कि इनचे का सिकी पौरु नाश, सौ नाशैस; आई किछ भि बाते तुम्ला अनहोनी नाथाकैस|
\v 21 जेत्रे तैने गलील कै थै, यीशु-ए तैन्ला बौलि; मानुष रौ छेल्डू मानुष रौ हाथ पाई भैज़ेस|
\v 22 तै तैने तिन्ला मारि भेज़सा, तै सौ त्रोन दयार तादु ज़िउएस|
\v 23 हौज़ गाश तैने बादौ उदास फिरि|
\v 24 जेत्रे तैने कफरन्हूम पोछे-ता मंदिर ला कौन् मामला मागदैस्या-ए आछि पतरस ला पुछि, कि तुमरौ गुरु मंदिर ला मामला नैदेंदौ-आ? तिन्यै बौलि, आं देमै ता देंदौस|
\v 25 जेत्रे सौ घौरै आछि, यीशु-ए तिन्नो पुछ्नौ का आओखा-ए तिन्ला बौलि, शमौन तू कि ज़ानिन सै? पृथ्वी रै राजा मामला कास्का माग्दे? आपरौ छेल्डूगा का, या बगाना का? पतरस-ए तिन्ला बौलि, बगाना का|
\v 26 यीशु-ए तिन्ला बौलि, तै छेल्डुगा बौचुन्दै|
\v 27 तै भि इज़रौ तांई कि तामै तैन्ला ठोकर निखिलायाँई; तू सौर रौ किनारै नाशी बंसी भैज़, तै ज़िन्द्यौ माछि आओखा निक्लैस, तिज्ला चुंगेता; तांउला तिन्नो तिजरौ ख़ाक खुल्याएता एक सिक्का पौरेस, तै तिजला नीं तेरौ सि मेरौ बौद्ला तैने कै दये|
\c 18
\p \v 1 हौतरे चेलागा यीशु गाछै आछि पुछ्मै लागि कि स्वर्ग रौ राज्य कै बौडौ कुन?
\v 2 तिन्यै एक लौउडौ छेल्डू ला आराई तैन माज़ खड़ा टानि|
\v 3 हाँऊ तुम्ला सच बौलिन सु, जैतरे सेग तुमै नौबौदल्यौ आई छेल्डूगा ज्यौ निफिरै-ता स्वर्ग रौ राज्य कै बितै नाशी नौबौल्सौ|
\v 4 जुन भि आपला हौई छेल्डू ज्यौ लौउडौ टानैस, सौ स्वर्ग रौ राज्य कै बौडौ हुएस|
\v 5 आई जुन भि मेरौ नाव ए एक हौईनौ छेल्डू ला अपनायाएस सौ माना अपनायान्दौ|
\v 6 पर जुन भि हौने छेल्डूगा माज़ का जुन मुगाश विशवास टान्दैस ला ठोकर द्येस, तिन्ला बौलौ हुएस कि तिन्नो क्यारौ कै बौडौ घौट रौ पाथार लाट्कायाई, डुगौ समुन्दर कै भैज़ेस|
\v 7 ठोकर रौ तांई संसार गाश हाय| ठोकर ता लाग्दौए पर हाय सौ मानुष गाश जासरौ तांई ठोकर लाग्दौस|
\v 8 अगर तेरौ हाथ या तेरौ खुंडी ठोकर खिलाएता, काटि फिक्याई भैज़; लंगड़ा या टुंडा फिरि जिंदगी बित्यानौ हौज़ का बौलो हुएस, कि दुई हाथ या दुई खुंडी हुईन्दे तू आग कै भैज़-ऐस|
\v 9 अगर तेरौ आखि तांउला ठोकर खिलाएता तिज्ला गारि फिक्याई भैज़|
\v 10 कानो फिरि जिंदगी बित्यानौ तांउला बौलौ हुएस, कि दुई आखि हुईन्दे तू नौरौक रौ आग कै भैज़-ऐस|
\v 11 शाव तुमै हौने लौउडै माज़ का कास्लाए तुच्छ नाज़ान्यौ; कयोंकि हाँऊ तुम्ला सच बौलिन सु, कि स्वर्ग कै तैने रौ दूत मेरौ स्वर्ग कै ब्बा रौ ख़ाक सौदा शान्दै सा|
\v 12 तुमै कि ज़ानैन सौ? कि कास रौ रा बैरै हुएता, तै तैनेका एक हिराईयेता, सौ निन्यानबे ला शौट्याई, डौंक गाश नाशी,सौ हिरायुन्दौ ला नौलौरदौ-आ?
\v 13 आई हौयौ फिरैता, कि सौ पौरैता, हाँऊ तुम्ला सच बौलिन सु, कि सौ निन्यानबे बैरै रौ तांइये हौतरौ खुश निफिरा, जेत्तेग कि हौई बैरै रौ तांई फिरैस|
\v 14 हौत्यौ-ए तुमरौ ब्बा रौ जुन स्वर्ग कैस हौई इच्छा नाई, कि हौने लौउड़े का एक रौ बि नाश फिरैस|
\v 15 अगर तेरौ भाई तेरौ अपराध टानेता; नाशी एख्ले कै बाताई तिन्ला सौम्ज़याव; अगर सौ तेरौ शुनैता, तेईये आपरौ भाई ला पायाई|
\v 16 अगर सौ नुशुनैता, आई एक-दुई जौन ला आपसि साथ नियु, ताकि सेब बाते दुई-त्रोन जौन गाछै फिरैस|
\v 17 अगर सौ तैने रौ बि नुशुनैता, चर्च कै बौल, अगर सौ चर्च रौ बि नुशुनैता, तू तिन्ला आइक्या ज्यौ सि मामला माग्दे स्या ज्यौ जानि थाक|
\v 18 हाँऊ तुम्ला सच बौलिन सु कि ज़ि बि तुमै पृथ्वी कै बानसौ, हौसौ स्वर्ग कै बानैस; आई ज़ि तुमै पृथ्वी कै खुल्यासौ, हौसौ स्वर्ग कै खुलयैस|
\v 19 फिरि हाँऊ तुम्ला बौलिन सु, तुम माज़ का दुई जौन पृथ्वी कै कि बाते ला ज़ि तैने मांगैस, एक मौन रौ हुएता, हौसौ मेरौ ब्बा रौ तौरौफ़ का जुन स्वर्ग कैस तैनेला फिरैस|
\v 20 कयोंकि दुई या त्रोन मेरौ नाव-ए कौठा फिरदेस हाँऊ तिन्चे तैने माज़ थाक्दौ सु|
\v 21 तै पतरस-ए नेर आछि तिन्ला बौलि, हे प्रभु, अगर मेरौ भाई अपराध टानिन थाकैता, हाँऊ केत्तेग बैरै तिन्ला माफ़ टानु, कि सात बैरै टानुआ?
\v 22 यीशु-ए तिन्ला बौलि, हाँऊ तांउला हौई नौबौलिन, कि सात बैरै, बल्कि सात बैरै रौ सत्तर गुणा सेग|
\v 23 इसलिए स्वर्ग रौ राज्य हौसौ राजा रौ ज्यौस, जुनिए आपरौ नुकुरा सि हिसाब टान्नो चांवी|
\v 24 जैत्रे सेग सौ हिसाब टानिन थ्यौ, एक मानुष ला तिन गाछै आनि, जुन दौश हज़ार तोड़े धारता थ्यौ|
\v 25 जेत्रे सेग चुकायामै तिनकै किछ निथ्यौ, तिन्नो मालिक-ए तिन्ला बौलि, इन्सी, इन्नो देन, छेल्डूगा सि आई ज़ि बि इन्नौस, सेब बिकनी क़र्ज़ चुकायाव|
\v 26 हौज़ गाश सौ नुकुर-ए लौटि तिन्ला डाल देई; तै बौलि हे मालिक, दौमरिच टैक्याव, हाँऊ सेब बौरयासु|
\v 27 तै सौ नुकुर रौ मालिक-ए तिन्ला पाप कौल्याई तिन्ला छाराई, तिन्नो क़र्ज़ बि माफ़ टानि|
\v 28 पर जैत्रे सौ नुकुर बाए निकलो, तिन्नो साथ रै नुकुरा माज़ का एक तिन्ला बैठुई, जुन तिन्नो रा दीनार रौ कर्ज़दार थ्यौ; तिन्यै तिन्नो थांका पाई बौलि, जेत्तेग रौ बि तू कर्ज़दार सै सेब बौरयाव|
\v 29 हौज़ गाश तिन्नो साथ रौ नुकुर लौटि पौरजामे लागि कि दौमरिच टैक्याव, सेब बौरयासु|
\v 30 सौ नौमौन्याई, तिन्ला नी जेल कै भैज़ि, कि जेत्रे सेग क़र्ज़ नौबौरयासे, तैतरे सेग तिन्चे थाक|
\v 31 तै तिन्नो साथ रै नुकुरा-ए होई सेब ज़ि बि फिरि देखि आपरौ मालिक ला बौलि|
\v 32 तै तिन्नो मालिक-ए तिन्ला आराई बौलि, हे दुष्ट नुकुर, तेईये जेत्रे माना पौरज़ाव, मैइये ता तेरौ सेब कर्ज़ा माफ टानौ|
\v 33 तै ज्यौ हाँऊ तांउला पाप कौल्यावी, हौत्यौ-ए तांउला बि तेरौ कौन्या गाश पाप नौकौल्याईनौ चांदौ-आ|
\v 34 तै तिन्नो मालिक-ए रोष-ए तिन्ला डांड देन्दे स्या रौ हाथ कै देई, कि जेत्रे सेग सौ पूरा क़र्ज़ नैद्या, तैत्रे सेग सौ तैने रौए हाथ कै थाकैस|
\v 35 हौत्यौ-ए तुम माज़ का जुन बि आपरौ भाई ला मौन-ए माफ़ नाटानैस, स्वर्ग कै मेरौ ब्बा जुन स्वर्ग कैस तुमसी बि हौत्यौ-ए टानैस|
\c 19
\p \v 1 जेत्रे यीशु-ए हौई सेब बाते बौलौ, तै गलील का नाशि; तै यहूदिया रौ देश कै यरदन का पार आछि|
\v 2 तै बादे मानुषा तिन पिछांय आछि; तै तिन्यै तैन्ला चंगा टानी|
\v 3 तै फरीसियाँ तिन्नो परीक्षा टान्नो रौ तांई तिन गाछै आछि पुछ्मै लागि कि हर एक कारण-ए आपरौ देन ला शौट्यानौ ठीक-आ?
\v 4 तिन्यै जबाब देई, कि तुमै निशिकुईया, जुनीयै तैनेला जुरयाई, तिन्यै धुरु काए पुशां सि देन जुरयाई बौलि|
\v 5 हौज़रौ तांई मानुष आपरौ आमा-ब्बा का अलग फिरि आपरौ देन सि थाकैस आई तैन्दुई एक डे हुएस|
\v 6 तै तैने ऐ दुई नुआ; बल्कि एक डे: इसलिए जास्ला भगवान-ए जोडयाई तैनेला मानुषा अलग नाटान्यौ|
\v 7 तैन्ये तिन्ला बौलि, तै मुसा-ए कियू बौलि, कि राजीनामा देई शौठ्याव|
\v 8 तिन्यै तैन्ला बौलि, मुसा-ए तुमरू मौन काठौ रौ तांई आप-आपरौ देन ला शौठ्यानौ रौ आज्ञा देई, पर शुरू का हौयौ नाई थ्यौ|
\v 9 आई हाँऊ तुम्ला बौलिन सु कि जुन बि व्यभिचार ला शौठ्याई, औरिक कारण-ए आपरौ देन ला शौठ्याई आईक सि रानेटांग टानेता, सौ व्यभिचार टान्दौ; आई जुन सौ शौठ्याउन्दी सि रानेटांग टानैस सौ बि व्यभिचार टान्दौस|
\v 10 चेलगा-ए तिन्ला बौलि कि अगर पुशां सि देन रौ हौयौ सम्बन्ध हुएता रानेटांग टान्नो ठीक नुन्दौ|
\v 11 तिन्यै तैन्ला बौलि, कि सेब हौई वचन ला ग्रहण टानी नौबौल्दै, एखौ तैने जास्ला हौई दान देउन्दौस|
\v 12 कयोंकि एक्या नपुंसक हौईने सा जुन आमा रौ पैट का-ए हौईने जौरमी सा; आई एकया हौईने सा जास्ला मानुषा-ए नपुंसक ज़ुरयाई; आई एकया हौईने सा जासै स्वर्ग रौ राज्य रौ तांई आपला नपुंसक ज़ुरयाई, जुन इजला ग्रहण टानी बौल्दै तैने ग्रहण टानों|
\v 13 तै मानुषा-ए छेल्डुगा ला तिन गाछै आनी, कि सौ तैने गाश हाथ ज़ागी प्रार्थना टानैस, पर चेलागा-ए तैन्ला दान्ट्याई|
\v 14 यीशु-ए बौलि छेल्डूगा ला मुगाछै आछनौ भेजौ: आई तैन्ला मना नाटान्यौ, कयोंकि स्वर्ग रौ राज्य हौईनौ रौ-एस|
\v 15 तै सौ तैने गाश हाथ ज़ागि, तिन्चे का ठूरी|
\v 16 तै एक मानुष तिन गाछै आछि तिन्ला बौलि, कि हे गुरु; हाँऊ किन्द्यौ बौलो काम खौटुं, कि अनंत जिंदगी पायासु?
\v 17 तिन्यै तिन्ला बौलि तू भलाई रौ बारे कै माला कियू पुछिन्न? भलाई ता एकेस, अगर तू जीवन कै प्रवेश टान्नो चांएता, आज्ञागा ला मान्यानौ |
\v 18 तिन्यै तिन्ला पुछि, किन्द्यौ आज्ञागा? यीशु-ए तिन्ला बौलि कि, कासला नामारनौ, व्यभिचार नाटान्नो, चोरी नाटान्नो, आल्कौ गवाई नैदेन्नो |
\v 19 आपरौ ब्बा सि आमा रौ इज्ज़त टान्नो, आई आपरौ पडोसीगा सि सो-सो ज्यौ बेदान टान्नो |
\v 20 सौ जौवान-ए तिन्ला बौलि, हौई सेब ता मैईये मान्याई, ऐ मुकै किज़ रौ कमी-स ?
\v 21 यीशु-ऐ तिन्ला बौलि, अगर तू सिद्ध फिरनौ चांएता नाश आपरौ माल बिकनी कंगाला ला दे ; आई तांउला स्वर्ग कै धन पौरेस, आई मुक पिछांय आ |
\v 22 पर सौ जौवान हौई बाते शुनि मु-फिटाई नाशी; कयोंकि सौ बादौ सेठ थ्यौ |
\v 23 तै यीशु-ऐ आपरौ चेलागा ला बौलि, हाँऊ तुम्ला सच बौलिन सु कि सेठा रौ स्वर्ग रौ राज्य कै नाश्नौ मुश्किलस |
\v 24 तै तुम्ला बौलिन सु कि, परमेश्वर रौ राज्य कै सेठा रौ नाशनौ का ता स्यौन रौ आखि कै ऊंट रौ निकिल्नौ आसान्स |
\v 25 हौई शुनि चेलागा-ऐ हैरान फिरि बौलि, तै कास रौ उद्धार फिरैस?
\v 26 यीशु-ऐ तैन बिलै शाई बौलि, मानुषा का ता हौई निफ़िरदौ पर परमेश्वर का सेब फ़िरदौ |
\v 27 हौज़ गाश पतरस-ऐ तिन्ला बौलि, कि शाव आमै ता सेब शौट्याई तांउ पिछांय फिरि: आमै-ला कि पौरदौ ?
\v 28 यीशु-ऐ तैन्ला बौलि हाँऊ तुम्ला सच बौलिन सु, नौऊऔ उत्पत्ति का मानुष रौ छेल्डू आपरौ महिमा-ऐ सिंहासन गाश बैशता, तै तुमै भी जुन मुक पिछांय आछि सौ, बारह सिंहासन गाश बैशी इस्रायल रौ बारह गोत्र रौ न्याय टानसौ |
\v 29 आई ज़ुनिये बि घौर या भाईयाँ या बौएना या ब्बा या आमा या छेल्डू पेर-ला या दौखारौ ला मेरौ नाव रौ तांईए शौट्याई, तिन्ला रा पौलटांग पौरेस : आई सौ अनंत जीवन रौ अधिकारी हुएस |
\v 30 पर बादे जुन आओखा सा, पिछांय हूसा; आई जुन पिछांय सा आओखा हूसा |
\c 20
\p \v 1 स्वर्ग रौ राज्य हौसौ ज़िमदार ज्यौस जुन आपरौ दाख रौ डौखरे मानुषा खौटामै दौथी उज़ुई नाश्दौस |
\v 2 तै तिन्ये मानुषा ला एक दीनार एक द्यार रौ किसाब ऐ बातावी आपरौ दाख रौ डौखरै बैज़ि |
\v 3 तै त्रोन घंटा पिछु सौ बाज़ार नाशी तिन्चे मानुषा ला बेल्ला उजौ देखि |
\v 4 तैनेला बौली, तुमै बि नाशी मेरौ दाख रौ डौखरै काम खौटो, ज़ि ठीक हुएस, हाँऊ दीसू |
\v 5 तै तैने नाशी; तै सौ फिरि छौ घंटा का, नौऊ घंटा का नाशी; हौत्यौ ऐ टानी |
\v 6 ग्याराह घंटा पिछु सौ फिरि नाशी; तिन्ये औरिक्या ला बि बेकार उजौ देखि बौली तुमै सेब सारो दयार इनचे बेकार उजौ कियू ? कुनिये आमला मज़दूरी कै नौखौटाई |
\v 7 तिन्ये तैनेला बौली तुमै बि दाख रौ डौखरै नाशौ |
\v 8 सानुई पिछु दाख रौ डौखरौ रौ मालिक ऐ आपरौ भंडारी ला बौली कि मज़दूरा ला आराई शुरू का पिछांय सेग सेबला मज़दूरी देई भेज़ |
\v 9 तैने मज़दूरा जास्ला बेला नाश्दी बैरे खौटाई सबला एकुम दीनार पौरी |
\v 10 जुन आओखा आछि तैने सौम्ज़ुई कि तैन्ला बौदी पौरेस; पर तैनेला बि एकुम-ऐ दीनार पौरी |
\v 11 पौरी पिछु तैने सौ ज़िमदार ला शिकायत टान्मै लागि |
\v 12 हौने पिछांय का आछ्दे स्या-ऐ ता एके घंटा काम खोटी, पर तैंइये आमला बराबर-ऐ मुज़ुरी देई; ज़ुनिये सार दयार बारौ चुंगी; दियुस कै थाकि |
\v 13 तिन्ये तैनेका का एक ला जबाब देई, कि हे कौन्या, हाँऊ ताउंसी किछ अन्याय नाटानीन सु; कि तामै माज़ एक दीनार रौ बाते निफिरी थ्यौआ ?
\v 14 ज़ि तेरौस, चुंगी नाश; मेरौ मौर्ज़ी हौईस कि, जेत्तेग ताउन्ला हौत्तेगे हौई पिछायं स्या ला बि देयुं |
\v 15 कि हौई ठीक नुआ या कि हाँऊ आपरौ चीज़ सि ज़ि चांउ सौ टानु ? तू कि हाँऊ बौलो हुन्दौ कौन मार आखिए शाईन स्या ?
\v 16 हौई ऐ रीतीं ऐ जुन पिछायं सा, तैने आन्ग्माए हूसा, जुन आन्ग्माए सा तैने पिछायं हूसा |
\v 17 यरुशेलम नाश्दी बैरे यीशु ऐ बारह चेलागा ला एकांत कै नीं, तै बात कै तैन्ला बौल्मै लागि |
\v 18 कि शाव तामै यरुशेलम नाशुन्गे; तै मानुष रौ छेल्डू माहायाजका सि शास्त्रिगा रौ हाथ का पाईएस, तै तैने तिन्ला बारमै जुराईसा |
\v 19 तै तिन्ला आईक जाती रौ हाथ कै दीसा; कि तैने तिन्ला ठठटा गाश उडायासा, आई चाबुक कै लौसैस आई क्रूस कै चडायाएस, आई सौ त्रोन दयार तादु ज़िउएस |
\v 20 तै जब्दी रौ छेल्डुगा रौ आमा ऐ, आपरौ छेल्डुगा सि तिन्चे आछि तिन्ला ढाल देई, तै तिनका किता माग्मे लागि |
\v 21 तिन्ये तैसला बौली तू कि चाएनसे ? तैसे बौली, हौई बौली कि, मेरौ हौई दुई छेल्डुगा तेरौ राज्य कै एक तेरौ जाखांग एक खोजांग बिलै बैशेष |
\v 22 यिशुए तैसला बौली, कि ताउन्ला पोता नाई कि तू कि मागिन सै | ज़ि बाटी हाँऊ जुटमै सु, कि तुमै जुटी बौल्सौआ ? तैने बौली, आं आमै जुट्सि |
\v 23 तिन्यै तैने ला बौली कि, तुमै मेरौ बाटी ट जुट्सौ, पर आपरो जाखांग सि खोजांग बिलै बैशानौ मेरौ काम नुआ, हौई ज़ागा तैने रौ जास्ला मेरौ ब्बा ऐ तयार टानी |
\v 24 दौश चेलगा हौई शुनि तैन दुई भाई गाश रोशुई |
\v 25 यिशुए तैनेला आप गाछे आराई बौली, तुम्ला पोता कि औरिक जाती रै हाकिमा तैने ला द्बायांदे सा, आई जुन बौडे तैने आपरौ हॉक ज्मायांदे सा |
\v 26 पर तुम माज़ हौयौ निफिरा, जुन तुम माज़ का बौडौ फिरनौ चांएस सौ तुमरौ सेवक फिरैस |
\v 27 आई जुन तुमरौ मुखिया फिरनौ चांएस सौ तुमरू नुकुर हुएस |
\v 28 ज्यौ कि मानुष रौ छेल्डू सौ इज्रौ तांई नाछि कि तिन्नो सेवा टान्सा, पर सौ सेवा टान्मै आछि, आई बादे ला छुडायामै आपरौ प्राण द्येस |
\v 29 जैत्रे तैने यरीहो का निकलिन थै, बादे मानुशा तिन पिछांय आछि |
\v 30 तै दुई अन्धागा जुन सौलौक रौ किनारै बैशी थै, यीशु ला नाशनौ शुनि, बेदी बौल्मै लागि, हे प्रभु, दाउद रौ संतान आमै गाश दया टान |
\v 31 मानुषा ऐ तैने ला दौप्क्याई कि चुटांग थाकौ; पर तैने बौदी टोख्याईन बौल्मै लागि, हे प्रभु, दाउद रौ संतान आमै गाश दया तान |
\v 32 तै यिशुए उजौ फिरि तैनेला आराई, बौली |
\v 33 तुमै कि चांएन सौ कि हाँऊ तुम्ला कि टानु ? तैने तिन्ला बौली, हे प्रभु, हौई कि आमरौ आखि खुलयैस |
\v 34 यीशुए पाप कौल्याई तैने रौ आखी छुंगी, तै तैने हौत्रे देख्मै लागि; तै तिन पिछांय नाशी |
\c 21
\p \v 1 जैतरे तैने यरुशेलम पोछिन थै, तै जैतून डौंक गाश बतफगे रौ नेरांग पोछि तै यीशुए दुई चेलागा ला हौई बौली भेजि |
\v 2 कि आपरौ मुखमाए रौ देश कै नाशौ, तिन्चे पोछी पिछु तुम्ला एक बानुदी फ़ोच सि साथ तैसरौ छेल्डू पौरेस; तैन्ला खुल्याई मुगाछै आनौ |
\v 3 अगर तुम्ला कुन कि बौलेता बौल्यौ कि प्रभु ला एने रौ ज़रूरत-स : तै सौ तुरंत तैनेला भेज़ेस |
\v 4 हौई तै फिरि कि ज़ि वचन जान्देस्याए बौली सौ पूरा फिरैस |
\v 5 कि सिय्योन रौ छेल्डी ला बोलौ, शाव, तेरौ राजा ताउं गाछे आछिन्स, सौ नम्र-स आई फ़ोच गाश बैशी आछिन्स, फ़ोच रौ छेल्डू गाश |
\v 6 चेलागाए नाशी ज्यौ यिशुए तैने ला बौली थ्यौ हौत्यौ ऐ टानी |
\v 7 तै सौ फ़ोच सि तैसरौ छेल्डू ला आनी, तेस गाश आपरौ गाछौ भेजि, तै सौ तिज़ गाश बैशी |
\v 8 तै बादे मानुशा ऐ बाट कै आपरौ गाछौ बैशाई, आई मानुशाए बोटा का बारचौ काटी बात कै बैशाई |
\v 9 तै ज़ि भीड़ आन्ग्माए-आन्ग्माए नाशिन थ्यौ, आई पिछायं-पिछायं आच्हीं थै, टोख्याईन बौलिन थै, दाउद रौ छेल्डू ला होशाना; धौन्यास सौ जुन प्रभु रौ नाव ऐ आछादौस, आसमान कै होशाना |
\v 10 जेत्रे तिन्ये यरुशेलम कै प्रवेश टानी, तै सारौ देश कै हलचल फिरि, आई मानुषा बाताईमै लागि, कि हौई कुन?
\v 11 मानुषा ऐ बौली, हौई गलील रौ नासरत रौ जान्दौस्या यिशुस |
\v 12 यीशु ऐ परमेश्वर रौ सांद कै नाशी, तैने सेब ला, जुन सांदे लेन-देन टानिन थै, गारि भेज़ी; आई सराफा रौ पीढ़े सि कबूतरा बिकिन्देस्या रौ चौकियां ला उलटा टानी |
\v 13 तै तैनेला बौली, कि लिखुन्दौस, मेरौ घौर ला प्रार्थना रौ घौर बौलसा, पर तुमै तिजला डाकू रौ उडार टानिन सौ |
\v 14 तै अन्धागा सि लंगडागा सांदे तिन गाछै आछि, तै तिन्ये तैनेला चंगा टानी |
\v 15 पर महायाज्का सि शास्त्रियाँ ऐ हौई हैरानी रौ कामा ज़ि तिन्ये टानी, आई डैखरा ला सांदे दाउद रौ छेल्डू ला होशाना बेदनौ देखि, रोष ऐ तिन्ला बौली, तू शुनिन सेया कि होने कि बौलिन सा ?
\v 16 यिशुए तैनला बौली आं, कि तुमै हौई कादुई निशिकुईया, कि छेल्डूगा सि खीर पींदे छेल्डूगा रौ खाकै तैईये स्तुति सिद्ध टानी?
\v 17 तै सौ तैनेला शौट्याई देश का बाए बैतनिय्याह नाशी, तिन्चे राट बित्याई |
\v 18 दौथी जेत्रे सौ देश कै वापिस आछिन थ्यौ, सौ भौखुई |
\v 19 तै सौलोक रौ किनारे अंजीर रौ एक बोट देखि, तिज़ गाछै नाशी, तिज्कै पाट रौ सिवा किछ नापायाई, तिजला बौली; ऐ का पिछु ताउन्कै फौल नालागेस; तै अंजीर रौ बोट हौत्रे शुकी |
\v 20 हौई देखि चेलागा हैरान फिरि, तै बौली, हौई अन्जीर रौ बोट हौतरे कियू शुकी ?
\v 21 यिशुए तैनेला जबाब देई कि, हाँऊ तुम्ला सच बौलिन सु; अगर तुमै विशवास टानेता आई शक नाटानेता; तै ने एखौ हौई टान्सौ ज़ि हौई अंजीर रौ बोट ऐ टानी; बल्कि हौई डौंक ला बि बौलेता कि उप्टूई समंदर कै नाश, तै हौई बि फिरैस |
\v 22 आई ज़ि बि तुमै प्रार्थना कै विश्वास टानी माग्सौ हौसौ सेब तुम्ला पौरेस |
\v 23 सौ सांदे नाशी उपदेश टानिन थ्यौ, तै महायाजक सि बुज़ुर्गा ऐ तिन गाछै आछि पुछि, तू हौई काम कास रौ अधिकार ऐ टानदौ सै ? आई ताउन्ला हौई अधिकार कुनिये देई ?
\v 24 यिशुए तैन्ला जबाब देई, कि हाँऊ भी तुमका एक बाते पुछ सु: अगर सौ माला बोलता, ह्ह्नु भी तुम्ला बौल्सू कि हौई काम कास रौ अधिकार ऐ टानिन सु ?
\v 25 यहुन्ना रौ बपतिस्मा किन का थ्यौ ? स्वर्ग बिलै का या मानुषा बिलै का ? तै तैने आपस कै बाताईमै लागि, कि अगर तामै बोलता कि स्वर्ग बिलै का, तै सौ बौलेस कि तुमै तिन्नो विश्वास कियू नाटानी ?
\v 26 अगर बोलता कि मानुषा बिलै का, तै ताम्ला भीड़ रौ डौर; कयोंकि तैने सेब यहुन्ना ला जान्दौस्या सौम्जीन्देसा |
\v 27 तै तैने यीशु ला जबाब देई कि आमला पोता नाई; तिन्ये बि तैन्ला बौली कि हाँऊ बि तुम्ला नौबौल्मै, कि हौई काम कास रौ अधिकार ऐ टानिन सु |
\v 28 तुमै कि जानेन सौ कि मानुष रौ दुई छेल्ल्दुगा थ्ये या, कि तिन्ये एक गाछै आछि बौली कि; हे पुत्र आज दाख रौ डौखरै काम टान |
\v 29 29 तिन्ये जबाब देई कि हाँऊ नौन्ठुं, पर पिछ्माए का पछ्तायाई नाशी |
\v 30 तै आईक स्या गाछै नाशी, हौत्यौ ऐ बौली कि आं नाश्सु पर नौन्ठी |
\v 31 हौन दुई माज़ का कुनिये ब्बा रौ इच्छा पूरा टानी ? तैने बौली आओखा स्या ऐ; यिशुए तैन्ला बौली हाँऊ तुम्ला सच बौलिन सु कि मामला माग्देस्या सि वेश्या तुमका आओखा परमेश्वर रौ राज्य कै प्रवेश टान्दे सा |
\v 32 कयोंकि यहुन्ना धरम रौ बाते तुम गाछे आछि, तुमै तिन्नो विश्वास नाटानी : पर मामला माग्दे स्या सि वेश्या ऐ तिन रौ विश्वास टानी : तै होई देखि भी तुमै पिछायं का भी नौ-पछ्तायाई कि तिन्नो विश्वास तान्देता |
\v 33 एक आईक दृष्टांत शुनौ : एक ज़िमदार थ्यौ जुनीयै डौखरै दाक भेजि ; तै तिजरौ चार बिलै का बाटांग ल्याई, तिज्कै रस रौ एक कुंड कोटी ; तै एक गुम्मट ज़ुर्याई ; तै कामाइयां ला तिजरौ ठेका देई आपु परदेश नाशी |
\v 34 जेत्रे फौल देनौ टैम नेरांग आओ, तै तिन्यै आपरौ नुकुरा ला तिजरौ फौल माग्मे कामाईयाँ गाछै भैजी |
\v 35 कामाईयाँ ऐ तिन्नो नुकुरा ला पाई एकया ला लौसी, एकया ला मारी, एकया ला पाथारा ऐ ल्याई |
\v 36 तै तिन्ये आई नुकुर ला भेजि, जुन अओखा का बोदी थै, तै तैन्ये तैनेला बि हौत्यौ ऐ टानी |
\v 37 तै आंखिर कै तिन्ये आपरौ छेल्डू ला तैने गाछे हौयो जानी भेजि कि तैने मेरौ छेल्डू रौ आदर टान्सा |
\v 38 पर कामाईयाँ ऐ छेल्डू ला देखि आपस के बौली कि होई ता वारिस, आछौ इनला मारी, इन्नो जायदाद खौसुन्गे |
\v 39 तै तैने तिन्ला पाई, दाख रौ दौखरै का बाए गारि मारी |
\v 40 40 ऐ दाख रौ डौखरौ रौ मालिक आछेता, तैने कामाईयाँ ला कि टानेस ?
\v 41 तैने तिन्ला बौली, सौ तैने मार मानुषा ला मार रीत ऐ नाश टानेस ; तै दाख रौ डौखरौ रौ ठेका औरिक कामाईयाँ ला दियेस जुन टैम कै तिन्ला फौल दिसा |
\v 42 यीशुए तैनेला बौली, कि तुमै कादुई पवित्र शास्त्र कै हौई निशिकुईया, कि ज़िन्द्यौ पाथरा ला राजमीस्त्रियाँ ए निकम्मा जानि, सौ ऐ कोना रौ पाथर फिरि ?
\v 43 हौई प्रभु बिलै का फिरि, तामे ला देखनो कै होई हैरानी रौ बाते, तै हाँऊ तुम्ला बौलिन सु कि परमेश्वर रौ राज्य तुमका वापिस मागेस; तै होसो जाती ला दियेस, जुन तिजरौ फौल आनेस |
\v 44 जुन होई पाथर गाश लौटेस, सौ चकनाचूर फिरैस : आई जीज़ गाश सौ शौरेस तिजला पिशेश |
\v 45 महायाजका सि फरीसियाँ हौई दृष्टांत शुनि सौम्ज़ुई कि सौ ताम रौ बारे कै बौलिंस |
\v 46 तै तेने तिन्ला पामे ज़ुर्यावी, पर मानुषा का डौरि, कयोंकि तैने तिन्ला जान्दौस्या सौम्ज़िन्दे थ्ये |
\c 22
\p \v 1 हौज़ गाश यीशु तैने फिरि दृष्टांत कै बौल्मै लागि |
\v 2 स्वर्ग रौ राज्य सौ राजा ज्योस जुनिए आपरौ छेल्डू रौ रानेटांग टानी |
\v 3 तै तिन्ये आपरौ नुकुरा ला भेजि, कि नेव्ताहारी ला रानेटांग रौ खाऊ ला बेद्यौ पर तैने आछ्मै नाचांवी |
\v 4 तै तिन्ये आई नुकुरा ला होई बौली भेजि कि नेव्ताहारीया ला बौल्यौ, मैईये खाऊ तैयार टानिस, आई मेरौ दामौ सि दाचुन्दे सेमचना मौरिसा : आई सेब त्यारस, रानेटांग रौ खाऊ ला आछौ |
\v 5 पर तैने बेपरवाह फिरि नाशी, एकया आपरौ डौखरै, एकया आपरौ व्यपार ला |
\v 6 औरिक्या जुन बौचिन थ्ये, तैने तिन्नो नुकुरा ला पाई तैने रौ अनादर टानी, मारी भेज़ी |
\v 7 राजा ऐ रोष टानी, तै आपरौ सेना भेजि सौ हत्यारागा रौ नाश टानी आई तैने रौ देश ला जाली भेज़ी |
\v 8 तै तिन्ये आपरौ नुकुर ला बौली रानेटांग रौ खाऊ ता त्यारस, पर नेवताहारी लायक नाई थ्ये |
\v 9 ऐ चौराहा कै नाशो, जेत्तेग बि मानुषा तुम्ला बैठ्येस, सेबला रानेटांग रौ खाऊ ला आराई आनो |
\v 10 तै सौ नुकुर ऐ सौलोक गाश नाश कि बौले, कि मारे, जेत्तेग बि बैठुई सेब ला कौठा टानी ; तै सारो घौर ला मेह्माना ऐ बौरयाई |
\v 11 जेत्रे राजा मेह्माना ला शामै बितै आछि; तै तिन्ये तिन्चे एक मानुष ला देखि जुन रानेटांग रौ गाछौ नालावी थ्यौ |
\v 12 तिन्ये तिन्ला पुछि, या कोन्या तू रानेटांग रौ गाछौ नालावी इनचे कियू आछि ? तिन्नो ख़ाक बौंद फिरि |
\v 13 तै राजा आपरौ नुकुरा ला बौली इन्नो हाथ-खुंडी बानि बाए आन्यारौ कै पोछाव; तिन्चे दांत पिशिन रुएन थाकैस |
\v 14 कयोंकि आराऊन्दे ता बादे सा पर चुनायाऊन्दे बादे काम सा |
\v 15 तै फरीसिया ऐ नाशी आपस कै बातावी, कि तिनला बाते कै क्यो फसायानो |
\v 16 तै तैने आपरौ चेलगा ला देरोदियों सि होई बौल्मै भेज़ी, कि हे गुरु तू सच्चा सै; आई परमेश्वर रौ बात सच्चाई ऐ दैखान्दौस; आई कासरौऐ परवाह नातान्दौ सै, कयोंकि तू मानुषा रौ ख़ाक शाई नाब्तान्दौ सै |
\v 17 ऐ तू आमला बौल, कि तू कि ज़ानिन सै ? केसर ला मामला दैन्नो ठीका, कि नुआ |
\v 18 यीशुए तैने रौ मार मौन सौन्जुई बौली, हे कपटिगा, माला कियू पौर्ख्याईन सौ ?
\v 19 मामला रौ सिक्का माला देखाव ; तै तैने तिन गाछै एक दीनार गिनुई आछि |
\v 20 तिन्ये तैन्ला पुछि हौई मूर्ति सि नाव कासरौस ?
\v 21 तैने तिन्ला बौली कैसर रौ, हौसो कैसर ला, आई ज़ि परमेश्वर रौस, होसो परमेश्वर ला दियौ |
\v 22 हौई शुनि तैने हैरान फिरि, तै तिन्ला शौट्याई नाशी |
\v 23 हौतादुई सदूकी जुन बौल्देसा कि मौरुन्दे स्या रौ पुनरुत्थान निफिरदौ, तिन गाछे आछि तिन्ला पुछि |
\v 24 कि हे गुरु, मूसा ऐ बौली थ्यौ, कि अगर कुन छेल्डू निफिरिन सेग मौरेता, तिन्नो भाई तिन्नो देन सि रानेटांग टानी आपरौ भाई ला वंश जौरमाए |
\v 25 हौतरे आम गाछे सात बाई थै: पहला रानेटांग टानी मौरी, छेल्डू निफिरनो रौ तांई आपरौ देन ला भाए स्या ला शौट्याई |
\v 26 हौत्याओ ऐ दूसरा सि तीसरा ऐ बि टानी, होयो सात भाई सेग फिरि |
\v 27 सेब का पिछु सौ देन बि मौरी |
\v 28 तै ज़िउई पिछु सौ तैने सात का कुन स्या रौ देन हुएस ? कयोंकि सौ सेब रौ देन फिरि थी |
\v 29 यिशुए तैनेला जबाब देई कि तुमै पवित्र शास्त्र सि तिजरौ सामरथ नाजान्दे सौ; तै तुमै तै तुमै गौलती खाईन सौ |
\v 30 कयोंकि ज़िउइ पिछु रानेटांग निफिरदो, पर तैने स्वर्ग कै परमेश्वर रौ दूता ज्यो हुएस |
\v 31 परन्तु मौरुन्दाए का ज़िउन्दे स्या रौ बारे कै तुमै होई वचन निशिकुई या ज़ि परमेश्वर रै तुम्ला बौली |
\v 32 कि हाँऊ इब्राहीम रौ परमेश्वर, इसहाक रौ परमेश्वर सि याकूब रौ परमेश्वर सु ? सौ ता मौरुन्दे रौ नुआ बल्कि ज़िउन्दे रौ परमश्वर स |
\v 33 हौई शुनि मानुषा तिन्नो उपदेश का हैरान फिरि |
\v 34 जेत्रे फरीसियाँ ऐ शुनि कि तिन्ये सकूदियां रौ ख़ाक बौन्द टानी, तै तैने कौठा फिरि |
\v 35 तै तैने माज़ का एक व्यवस्थापक कै पौरख्यामे ला, तिन्ला पुछि |
\v 36 हे गुरु, व्यवस्था कै किन्द्यौ आज्ञा बौडो ?
\v 37 तिन्ये तिन्ला बौली, तू परमेश्वर-आपरौ प्रभु सि आपरौ सारो मौन ऐ आई आपरौ सारो प्राण ऐ आई आपरौ सारो बुद्धि ऐ प्रेम जाग |
\v 38 बोडो सि मुख्य आज्ञा ट हौईएस |
\v 39 आई हौज्रौ ज्यौ ऐ होई आईक बिस कि तू आपरौ पडोसी सि आपरौ ज्यो ऐ प्रेम जाग |
\v 40 हौई ऐ दुई आज्ञा सारो व्यवस्था सि जान्देस्या रौ आधार-स |
\v 41 जेत्रे फरीसियाँ कौठा थै, तै यीशु ऐ तैन्ला पुछि |
\v 42 कि मसीह रौ बारे कै तुमै कि सौन्ज़िन्दे सौ ? कि सौ कासरौ छेल्डुस ? तैने तिन्ला बौली कि दाउद रौ |
\v 43 तिन्यै तैनेका पुछि कि तै दाउद आत्मा कै बाताई आपला प्रभु कियू बौल्दौस ?
\v 44 कि प्रभु ऐ, मेरौ प्रभु ला बौली; मेरौ जाखांग बिलै बैश, जैतरे सेग कि हाँऊ तेरौ दुश्मना ला तेरौ गुंडी पाट नै-बैज़ुं |
\v 45 अगर दाउद तिन्ला प्रभु बौल्दौ तै सौ तिन्नो छेल्डू क्यो फिरो |
\v 46 तिन्नो जबाब कै कुनिये एक बि बाते बौली-नौबौलि; पर तादु का पिछु कास्लाए तिनका किछ पुछ्नो हिम्मत निफिरी |
\c 23
\p \v 1 तै यिशुए भीड़ ला सि आपरो चेलगा ला बौली |
\v 2 शास्त्री सि फरीसी मूसा रौ गद्दी गाश बैशिसा |
\v 3 तैने ज़ि बि तुम्ला बौलेसा होसो टान्यो, आई मान्याइयो; पर तैने ज्यो काम माटान्यो, कयोंकि तैने बौल्देसा पर नाटान्दे सा |
\v 4 तैने एक होइनो गौरको बारो ला, ज़िज्ला चुन्ग्नो मुश्किल, बानि मानुषा रौ कामार गाश जागदे सा; पर आपु आपरौ आंउठिए बि सिकानो नाचान्दे सा |
\v 5 तैने आपरो सेब काम औरिक्या ला देखामे ला टान्दे सा : तैने आपरो तावीज़ ला चौड़ा टान्देस आई आपरो गाछौ रौ लटकन बौद्यान्दे सा |
\v 6 मेहमाना माज़ मुख्य-मुख्य जागा, सभागा कै मुख्य-मुख्य बैशनो जागा |
\v 7 आई बाजारा कै नमस्कार, आई मानुषा माज़ रब्बी बौलेता, तैनेला बौलो लाग्दोस |
\v 8 पर तुमै रब्बी नौबौलियो : कयोंकि तुमरो एके गुरुस : आई तुमै सेब भाई सो |
\v 9 आई पृथ्वी कै कास लाए आपरो ब्बा नौबौल्यो, कयोंकि तुमरो एके ब्बा-स जुन स्वर्ग कैस |
\v 10 आई मालिक बि नौबौलियो, कयोंकि तुमरो एके मालिक्स जुन मसीह |
\v 11 जुन तुम माज़ बोडोस सौ तुमरो सेवक फिरे |
\v 12 जुन आपला बोडो जुरयाएस सो लाउडो जुरयाईएस : आई जुन बि आपला लोउडो जुरयाएस सो बोडो जुरयाईएस |
\v 13 हे कपटी, फरीसियाँ सि शास्त्रियाँ तुम गाश हाय तुमै मानुष रौ खिलाफ स्वर्ग रौ द्वार बोंद टान्देसो |
\v 14 ना ता आपु तिजकै बितै नाश्दे सौ ना बितै नाश्दे स्या ला नाश्नो बैज्दे सो |
\v 15 हे कपटी, फरीसियाँ सि शास्त्रियाँ तुम गाश हाय | तुमै एक मानुष ला आप बिलै जुरयामै सारो माटी-पानी कै नाश्दे सो, तै जेत्रे सो तुम बिलै फिरदोस तिन्ला तुमका बि दुगना नोरोक रो जुरयांदे सो |
\v 16 16 हे अंधा अगुवाई टान्देस्या, तुम गाश हाय, जुन बोल्देसो कि कुन सांदे कौसोम खाएता किछ नुआ, पर अगर कुन सांदे बीते रौ सुणो रौ कौसोम खाएता, तिज्का बानएस |
\v 17 हे बेवकूफा, सि अन्धागा, कुन बोडोस सुणो या सो सांद जिज्ये सुणो पवित्र फिरदो ?
\v 18 तै बोल्देसो कि कुन बेदी रौ कौसोम खाएता किछ नुआ, पर ज़ि भेँट तिज्गाश सा, अगर कुन तिजरो कौसोम खाएता सो तिज्का बानिएस |
\v 19 हे अन्धागा | कुन बोडो भेँट या बेदी, जिज्ये भेँट पवित्र फिरदो ?
\v 20 इसलिए जुन बेदी रौ कौसोम खान्दोस सो, तिजरो बि, आई तिजरो बि जी तिजगाश जागुन्दोस रो कौसोम खान्दोस |
\v 21 आई जुन सांद रो कौसोम खान्दोस सो तिजरो सि तिजके थाक्दे स्या रो कौसोम खान्दो |
\v 22 आई जुन स्वर्ग रो कौसोम खान्दोस सो परमेश्वर रो सिंहासन सि तिज्गाश बैश्दे स्या रो कौसोम खान्दोस |
\v 23 हे कपटी शास्त्रियाँ सि फरीसियाँ, तुम गाश हाय | तुम पुदीना, सौंफ सि जीरा रो दसवां भाग देंदे सो, पर तुमै व्यवस्था रो गंबीर बाते ला मतलब न्याय, दया सि विश्वास ला शौट्याई; बल्कि होयो चांनो थ्यो कि होई बि टानिन थाक्दे तिजला बि नौ-शौट्यान्दे |
\v 24 हे अंधा अगुवाई टांदे स्या, तुमै छाचे ला ता छान्यांदे सो पर ऊंट ला औयेल्दे सो |
\v 25 हे कपटी शास्त्रियाँ सि फरीसियाँ, तुम गाश हाय, तुमै कौली सि थाली ला बाए-बाए का ता धौंदे सौ पर सौ बीते का आंयारो, असंयम ऐ बौरिउन्दोस |
\v 26 हे अंधा फरीसी, एक्बेरे कौली सि थाली ला बीते का धौ ताकि सौ बाए का बि साफ़ थाकेस |
\v 27 हे कपटी शास्त्रियाँ सि फरीसियाँ तुम गाश हाय; तुमै चुना बैजुन्दौ कब्र ज्यो सौ जी आग्शी का ता शारो देखान्दोस, पर बीते मौरदौ रौ हारको सि हर तरह रौ गंदगी ऐ बौरियुन्दौस |
\v 28 हौत्यो ऐ तुमै बि मानुषा ला बाए का धर्मी देखाई देंदे सौ, परन्तु बीते का कपट सि अधरम ऐ बौरिउन्दे सौ |
\v 29 हे कपटी शास्त्रियाँ सि फरीसियाँ तुम गाश हाय; तुमै जान्देस्या रौ कब्र संवारयांदे सौ आई धर्मी रौ कब्र जुरयांदे सौ |
\v 30 आई बौल्दे सौ कि अगर आमे आमरौ ब्बा-तेते रौ टैम कै हुँदै ता जान्देस्या ला मारनो कै तैने सि साथ नाथाकदे हुँदै |
\v 31 हौज़िये ता तुमै आप गाश आपुई गवाही दियेन सौ, कि तुमै जान्देस्या ला मारदे स्या रौ छेल्डूगा सौ |
\v 32 ऐ तुमै आपरौ ब्बा-तेते रौ पाप रौ घड़ा बौरयाव |
\v 33 हे सांपा, हे करेता रौ छेल्डूगा, तुमै नौरोक रौ डांड का कियू बौचसौ ?
\v 34 तै शाव हाँऊ तुम गाछै जान्देस्या ला, औकौल्स्या ला सि शास्त्रियाँ ला भेजिन सु; तुमै तैने का कैत्तेग ला मारि भेज्सौ आई क्रूस कै चढायासौ ; आई केत्तेग ला आपरौ सभागा कै चाबुक ऐ ल्यासौ आई एक देश का आईक देश कै खेरयाइन थाक्सौ |
\v 35 जिज्का धर्मी हाबील का बिरिक्याह रौ छेल्डू जकरयाह सेग, जासला तुमै सांद सि बेदी रौ माझार कै मारी थ्यौ, जेत्तेग बि धर्मीयां रौ पौलाच पृथ्वी कै बौयाउन्दौस, होसो सेब तुमरौ मुड कै आछेस |
\v 36 हाँऊ तुम्ला सच बौलिन सु हौई सेब बाते आज रौ टैम रे मानुषा गाश आछैस |
\v 37 हे यरुशेलम; तू जुन जान्देस्या ला मारदौस, आई जुन तांउ गाछै बैज़ुन्दे तैने ला पाथारा ल्यांदौस, केत्तेगे बैरे मेइये चांवी कि ज्यो कुखरी आपरौ छेल्डूगा ला आपरौ पंख पाड कौठा टान्दिस, हौत्यौ ऐ हाँऊ बि तेरो छेल्डूगा ला कौठा टानु, पर नु नेछि |
\v 38 शाव तुमरौ घौर तुमरौ तांई उजाड़ शौट्याईस |
\v 39 कयोंकि हाँऊ तुम्ला सच बौलिन सु, कि ऐ का जैतरे सेग तुमै नौबौलो, कि धन्यास सौ जुन प्रभु रौ नाव ऐ आछ्दौस, तैतरे सेग तुमै माला कादुई नैदेख्सौ |
\c 24
\p \v 1 जैतरे यीशु सांद का निकिली नाशिन थ्यौ, तै तिन्नो चेलागा तिन्ला सांद क्यो जुरयाई देखामै ला तिन गाछे आछि |
\v 2 तिन्ये तैनेला बौली, कि तुमै होई सेब नेदेखिन सौआ ? हाँऊ तुम्ला सच बौलिन सु, इनचे पाथर गाश पाथर बि नुछुटा,ज़ि शौरयाई नैभेज़ा |
\v 3 तै जैतरे सौ जैतून डौंक गाश बैशी थ्यौ, तै चेलागा ऐ अलग तिन गाछे आछि, आमला बौल कि होई बाते कादू फिरेस ? आई तेरो आछ्नो सि दुनिया रौ अंत रौ कि निशान हुएस ?
\v 4 यिशुए तैने ला जबाब देई कि सावधान थाको | कुन तुम्ला ठगायासा |
\v 5 कयोंकि बादे हौइने हूसा जुन मेरो नाव ऐ आछि बौलसा, कि हाँऊ मसीह सु, आई बादे मानुषा ला ठगायासा |
\v 6 तुमै लौसिनो सि लौसिनो रौ बाते शुन्सौ: पर नोडोरयो कयोंकि होई ता ज़रूर फिरेस पर हौतरे अंत निफिरा |
\v 7 कयोंकि जाती गाश जाती, राज्य गाश राज्य चढ़ाई टानेस, आई ज़ाग्ज़ागा कै अकाल नाशैस, आई बुन्चुलिंग नाशैस |
\v 8 हौई सेब बाते कौष्ट रौ शुरुआत हुएस |
\v 9 तै तैने डांड देमे ला तुम्ला पाएस, तै तुम्ला मारी भेज़्सा आई मेरो नाव रौ तांई सेब जाती रे मानुषा तुमसी बैर जागसा |
\v 10 हौतरे बादे ठोकर ख़ासा आई एक-आईक ला पानो भेज़्सा, आई एक-आईक सि बैर जागसा |
\v 11 आई बादे झूठा जान्देस्या निकिलसा, तै बादे मानुषा ला ठ्गायासा |
\v 12 तै अधरम बौदीनो रौ तांइ बादे मानुषा रौ बेदान ठंडा फिरेस |
\v 13 पर जुन अंत सेग धीरज जागेस, तिन्नोऐ उद्धार फिरेस |
\v 14 तै राज्य रौ होई बोलो काचा सारो संसार कै प्रचार टानियेस, कि सेब जाती रौ गवाही फिरेस, तै अंत आछैस |
\v 15 तै तुमै सौ उजाडयान्ड़ो, हिल्याईनो चीज़ जिजरो चर्चा दानिय्येल जान्दोस्या ऐ टानी थ्यौ, पवित्र जागा कै उजौ देखसो, (जुन शिक्येस सौ सौम्झियेस) |
\v 16 हौतरे जुन यहूदिया कै हुएस सौ डौंक गाश नाश्यो |
\v 17 जुन कोठी गाश हुएस सौ आपरो घोरे का सामान नीमै ला नुऊतरयौ |
\v 18 आई जुन डौखरै हुएस सौ आपरौ गाछौ आनमै पिछायं नान्ठ्यो |
\v 19 तादु काली जुन खीर प्यान्दी या पेटकैसी हुएस तैने ला हाय-हाय |
\v 20 आई प्रर्थना टानों कि तुम्ला हिमाद या सब्त रौ दयार तादु ठूरनो निफिरा |
\v 21 कयोंकि होत्रे होईनो भारी कलेश फिरेस, जैनों दुनिया शुरू फिरनो का इमरी सेग फिरो ना कादू फिरेस 1
\v 22 अगर सौ दयार नो-घोट्याएता कुन बि प्राणी; पर चुनायाउंदे स्या रो तांई सौ दयार घौटेस |
\v 23 होतरे अगर कुन तुम्ला बोलता कि शाव, कि मसीह इनचेस या तिन्चेस, तै विशवास ना-टान्यो |
\v 24 कयोंकि आल्के मसीह सि आल्के जान्देस्या निकिलसा, तै बोडो निशाँ सि हैरानी रो काम देखासा, अगर बोलता चुनायाउंदे स्या ला बि ठ्गायासा |
\v 25 शाव, मेइये आओखाए तुम्ला होई सेब बोलिस |
\v 26 तै अगर तैने तुम्ला बौलेता कि शाव सो जंगल कैस, तै बाए-निन्किल्यो; शाव सौ कोठी कैस, तै तुमै विश्ववास ना-टान्यो |
\v 27 कयोंकि पूरब कि निकिली पश्चिम सेग चौम्किन नाश्दोस, होत्यो ऐ मानुष रौ छेल्डू रो बि आछ्नो हुएस |
\v 28 कयोंकि जिन मौरुन्दो हुएस तिन्चे गौल्डा कौठा फिरसा |
\v 29 तादु काली रो क्लेश पिछु हौतरे दिउस आन्यारो फिरेस, आई जोत रो प्यान्शौ बि ख़तम फिरेस, आई तारो आसमान का शौरेस, आई आसमान रौ शक्तियां हिलायाइएस |
\v 30 तै मानुष रो छेल्डू रो निशान आसमान कै देखाई दियेस, तै होतरे पृथ्वी रे सेब कुल रे मानुषा टुक्चो कुट्सा; तै मानुष रो छेल्डू ला बादो सामरथ सि ठाट-बाट ऐ आसमान रो बादल का आछ्नो देख्सा |
\v 31 तै सौ बैंड रो काद सि साथ आपरो दूता ला भेज़ेस, आई तैने आसमान रौ एमाए-का पोरू बिले सेग, चार बिले का तिन्नो चुनायाउंदे स्या ला कौठा टान्सा |
\v 32 अंजीर रौ बोट का होई दृष्टांत शिख्यो : जेतरे तिजरो डाली कोमल फिरदो आई पाट निकिल्दो; तै तुमै सौम्झिन्दोसो कि बाशाल रो दैरो नेर आछिन्स |
\v 33 होइए रीति ऐ जैतरे तुमै होई सेब बाते ला शासो, तै सौम्झियो कि सो नेरांग एस, बल्कि द्वार गाछेस |
\v 34 हाँऊ तुम्ला सच बोलिन सु कि जैतरे सेग होई सेब बाते पूरा निफिरा, तैतरे सेग होई पुश्त नौन्छा |
\v 35 आकाश सि पृथ्वी टालेस पर मैरो बाते कादुई नौटोला |
\v 36 होसो दयार सि होसो टैम रो बारे कै कुनै नाजान्देस; ना स्वर्ग रो दूता, ना छेल्डू पर ब्बा जान्दोस |
\v 37 ज्यो नोह रो दयार थ्यौ, होत्यो ऐ मानुष रो छेल्डू रो आछ्नौ बि हुएस |
\v 38 कयोंकि ज्यो जल-प्रलय का आओखा रो दयार तादु, होतादु सेग जैतरे नूह जहाज़ गाश नौ-चोढ़ी, होतरे सेग मानुषा खांदे-पींदे थै आई तैने माज़ रानेटांग फिरदो थ्यौ |
\v 39 आई जैतरे सेग जल-प्रलय आछि तैने ला बोयाई निन्यो, तैतरे सेग तैन्ला किछ पोता नालागी; होत्यो ऐ मानुष रो छेल्डू रो आछ्नो बि हुएस |
\v 40 होतरे दुई ज़ोन डौखरे हूसा, एकला नीसा आईक ला शौट्यासा |
\v 41 दुई देन मानुषा घौट पिशिन थाकैस, एक ला निएस, आईक ला शौट्याएस |
\v 42 इसलिए उजुइन थाकौ, कयोंकि तुमै नाजांदे-सौ कि तुमरो प्रभु कादू आछैस |
\v 43 पर होई जानी थाको कि अगर घोर रो मालिक ला पोता हुएता कि चोर किन्द्यो बेला ऐ आछैस, तै उजुइए थाकैस; आई आपरो घोरे चोरी फिरमे नैदेंदो |
\v 44 इसलिए तुमै बि तयार थाकौ कयोंकि जी बेला रो बारे कै तुमै सुंची बि नौ-बोलदे सौ होतरे मानुष रो छेल्डू आछेस |
\v 45 सौ औकोल्स्या सि विशवास लायक नुकुर कुन, जास्ला तिन्नो मालिक ऐ सेब नुकुरा रो सरदार जुरयाई, कि टैम कै तिन्ला खाऊ दियेस ?
\v 46 धौन्यास सौ दास जास्ला तिन्नो मालिक आछि होयो ऐ टान्नो देखेस |
\v 47 हाँऊ तुम्ला सच बोलिन सु कि सो तिन्ला आपरो सेब जायदाद रो सरदार जुरयाएस |
\v 48 परन्तु सो दुष्ट दास होयो सुन्चिएता कि मालिक ला आछमै आई टैम सा |
\v 49 आई आपरो साथ रै नुकुरा ला लौस्मै लागेता, तै जुट्दे स्या सि खाईन-पीएन थाकेता |
\v 50 तै सो नुकुर रो मालिक होतरे आछैस, जैतरे सौ तिन्नो बात नाशान्दौस |
\v 51 आई होसो टैम कि सो नाजान्दो, आई तिन्ला भारी दौप्क्याई, तिन्नो भाग कप्टियाँ सि जुरयास : तिन्चे रूनो सि दांत पिश्नो हुएस |
\c 25
\p \v 1 होतरे स्वर्ग रो राज्य सो दस कुंआरी ज्यो हुएस जुन आपरो लारो ला बैठीमै मशाल गिनुई निकली |
\v 2 तैने माज़ पांच बेवकूफ सि पांच समझदार थी |
\v 3 बेवकूफा-ऐ मशाल ला नी पर आपसी साथ तेल नी-नीं |
\v 4 पर समझ्दारा ऐ आपरो मशाला सि साथ कुप्पियाँ कै तेल बि बौरयाई |
\v 5 जैतरे लारो ला आछमै टैम लागी, तै तैने सेब हास्काम्चाइमै लागि, तै सुति |
\v 6 आधौ राट काद निकिली कि लारो आछिंस, तिन्ला बैठीमै हांड़ो |
\v 7 तै तैने सेब कुआंरिया उजुई आपरो मशाल ठीक टान्मे लागि |
\v 8 तै बेवकूफा ऐ समझदारा ला बौली तुमरौ तेल का दौमरिच आमला बि दीयो कयोंकि आमरो मशाला हिशेंस |
\v 9 परन्तु समझदारा ऐ जबाब देई कि कि पोता तुम्ला सि आमला पूरा निफिरेस; होज्का ता तुमै बिकिंदे स्या गाछै नाशी आपला लौवी आनो |
\v 10 जेतरे तैने लौइमे नाशिन थए, ता लारो आछि, तै जुन तयार थए तैने तिन्सी रानेटांग रो घोरे नाशी, तै द्वार बुदी |
\v 11 तिज पिछु सौ औरिक कुंआरियां बि आह्ही बौल्मै लागि, हे स्वामी, हे स्वामी, आमरो तांइ द्वार खुल्याव |
\v 12 तिन्ये तैनेला जबाब देई कि हाँऊ तुम्ला सच बोलिन सु कि हाँऊ तुम्ला नौरोइन्दओ सु |
\v 13 इसलिए उज़िएन थाको कयोंकि तुमै ला ना ता होसो दयार पोतास ना होसो बेला |
\v 14 कयोंकि होई होसो मानुष रो ज्योस जुनिए परदेस नाश्दी बैरे आपरो नुकुरा ला आराई आपरो जायदाद तैने नुकुर कै देई |
\v 15 तिन्ये एक ला पांच तोड, एक दुई, एक ला एक; हर एक ला तिन्नो सामरथ रो हिसाब ऐ देई तै परदेस नाशी |
\v 16 तै जास्ला पांच तोड़ पोरी थ्यो तिन्ये होत्रे तिन गाछै नाशी लेन-देन टानी, पांच तोड़ आई कमायाई |
\v 17 होयो ऐ जास्ला दुई पोरी थ्यौ तिन्ये बि दुई आई कमायाई |
\v 18 पर जासला एक पोरी थ्यो तिन्ये नाशी माटी कोती आपरो मालिक रो रुपया चोरी |
\v 19 बादो दयार पिछु तैने नुकुरा रो मालिक अछि तैने का हिसाब मागमै लागि |
\v 20 जास्ला पांच तोड़ पोरी थ्यो, तिन्ये पांच तोड़ आई आनी बोली, हे मालिक तेइये माला पांच तोड़ देई थ्यौ, शाव मैइये पांच तोड़ आई कमायाई |
\v 21 तिन्नो मालिक ऐ तिन्ला बोलि, धन्य सै तू भरोसा रो लायक नुकुर, तू दौमरिच कै बि भरोसा रो लायक निकिलो, हाँऊ तांउला बादो चीज़ रो अधिकारी जुरयासू आई आपरो मालिक रो ख़ुशी कै साथ थाकेस |
\v 22 आई जालसा दुई पोरी थ्यौ तिन्ये बि आछि बोली, हे मालिक तेंइये माला दुई तोड़ देई थ्यो, शाव मेइये दुई तोड़ आई कमायाई |
\v 23 तिन्नो मालिक ऐ तिन्ला बोली, धन्या सै बोली सि भरोसा रो लायक नुकुर, तू दौमरिच कै बि भरोसा रो लायक निकिली; हाँऊ तांउला बादो चीज़ रो अधिकारी जुरयासु आई आपरो मालिक रो ख़ुशी कै साथ थाकेस
\v 24 तै जास्ला एक पोरी थ्यौ तिन्ये आछि बोली, हे मालिक तू माला जान्दो थ्यौ, कि तू काठो मानुष : तू जिन नोबौन्दो तिन्चे काट्दोस, जिन बियू नैबैज्दो तिन्चे का मेटयांदोस |
\v 25 तै हाँऊ डोरी, तेरो दयून्दो तोड़ ला माटी कै चोरी; शाव ज़ि तेरोस सो होईस |
\v 26 तिन्नो मालिक ऐ तिनला जबाब देई, कि हे दुष्ट सि आलसी नुकुर; जैतरे तांउला पोता थ्यौ कि जिन मैईये नौबौई तिन्चे काट्दो सु, आई जिन मेईये नापरामाई तिन्चे का मैटयांदो सु |
\v 27 तै तांउला मेरो रुपया सुनारा ला देंनो चान्दो हुन्दो, तै हाँऊ आछि आपरो रुपया ब्याज समेत माग्दो हुन्दो |
\v 28 इसलिये सो तोडा तिनका मागो, तै तिन्ला दीयो जासके दस तोडास |
\v 29 कयोंकि जासके बि सा तिन्ला आई पौरेस, तै तिनकै बादो फिरेस : पर जासके नुन्दो, तिनका होसो बि खोसेस जी तिनकै सा |
\v 30 आई होई निक्मा नुकुर ला बाए रो आन्यारो कै फिक्याई बैजो, जिन रुनो सि दांत पिशनौ हुएस |
\v 31 जेत्रे मानुष रो छेल्डू आपरो महिमा कै आछेस, आई सेब स्वर्ग दूता तिन्सी साथ आछेसा तै सो आपरो महिमा ऐ सिंहासन गाश बैशी हुएस |
\v 32 तै सेब जाती-ला तिन गाछै कौठा टानसा; आई ज्यो पालैस मौल्झे ला बाखरांग का अलग टान्दोस, होत्यो ऐ सो तैनेला एक-आईक का अलग टानेस |
\v 33 तै सो मौल्झे ला आपरो जाखांग बिलै, बाखरांग ला आपरो खोजांग बिलै उज़ो टानेस |
\v 34 तै राजा आपरो जाखांग बिलै स्या ला बौलेस, हे मेरो ब्बा रे धौन्या मानुषा, आछौ होसो राज्य रो अधिकारी फिरो जी दुनिया रो शुरू काए तुम्ला कोण तयार टानिस |
\v 35 कयोंकि हाँऊ भौखुई थ्यो तै तुमै माला खामै देई; हाँऊ पान्चिश्याई थ्यो तै तुमै माला पानी प्याई; हाँऊ परदेसी थ्यो तुमै माला आपरो घोरे जागी |
\v 36 हाँऊ नागरे थ्यो तुमै माला गाछौ बिद्याई; हाँऊ दुखी थ्यो तै तुमै माला शाई; हाँऊ जेल कै थी तै तुमै माला बैठीमै आछि |
\v 37 तै धर्मीगा तिन्ला जबाब दिसा,कि हे प्रभु आमे कैतरे तांउला बौखुई देखी आई खाऊ देई ? या पान्चिश्याई देखि तै पानी देई ?
\v 38 आमै कादू तांउला परदेसी देखि तै आपरो घोरे जागी या नागरे देखि तै गाछौ बिद्याई ?
\v 39 आमै कादू तांउला दुखी या जेल कै देखि तै तांउला बैठिमै आछि ?
\v 40 तै राजा तैनेला जबाब दियेस, कि हाँऊ तुमला सच बोलिन सु, कि ज़ी तुमै मेरो होने लौउड़े का लौउड़े भाई माज़ का एक सि बि टानी, होसो मुग्सी टानी |
\v 41 तै सो खोजांग बिले स्या ला बौलेस, हे शाप लागुन्दे मानुषा, मेरो सामने का होसो कादुई निहिश्दो आग कै नाशो, जी शैतान सि तिन्नो दूता कोन तयार टानुदोस |
\v 42 कयोंकि हाँऊ बौखुई थ्यो तै तुमै माला खामै नेदेई, हाँऊ पान्चिश्याई थ्यो तै तुमै माला पानी नै-प्याई |
\v 43 हाँऊ परदेसी थ्यौ तै तुमै माला आपरो घोरे नाजागि; हाँऊ नागरे थ्यो पर तुमै माला गाछौ नी-बिद्याई; दुखी सि जेल कै थियो पर तुमै माला शामै नाछी |
\v 44 तै तैने जबाब दीसा, कि हे प्रभु आमे तांउला कादू बौखुई या पान्चिश्याई या परदेसी या नागरे या दुखी या जेल कै देखि तै तेरो सेवा नाटानी |
\v 45 तै सो तैनेला जबाब दियेस, कि हाँऊ तुमला सच बौलिन सु कि तुमै होने लौउड़े का लौउड़े माज़ का एक सि बि नाटानी होसो मुग्सी बि नाटानी |
\v 46 आई होने कादुई नेछेकीन्दो डांड बोग्यासा, पर धरमी कादुई नेछेकीन्दो जीवन कै प्रवेश टान्सा |
\c 26
\p \v 1 जेत्रे यिशुए होई सेब बाते बौली, तै आपरो चेलागा ला बौल्मे लागि |
\v 2 तुम्ला पोता-या कि दुई दयार पिछु फसह रो तिवार हुएस; तै मानुष रो छेल्डू ला क्रूस कै बैज्मै पासा |
\v 3 महायाजक सि मानुषा रे बुजुर्गा, काईफ़ा नाव स्या महायाजक रो शारे कौठा फिरसा |
\v 4 तै आपस कै बाताईसा कि यीशु ला धोखाए पाई मारी बैज्नो |
\v 5 पर तैने बौल्दे थए कि तिवार तादु नुआ, किन होयो निफिरा कि मानुषा माज़ भगदड़ फिरेस |
\v 6 जेत्रे यीशु बैतनिय्याह कै शमौन कोढ़ी रो घोरे थियो
\v 7 तै एक देन मानुष संगमरमर रो बांदरू कै कीमती इतर गिनुई तिन गाछे आछि, तै जेत्रे सो खाऊ खामै बैशी, तिजला तिन्नो मुड गाश उट्याई |
\v 8 होई देखि तिन्नो चेलागा रिसियाई तै बौल्मे लागि, होज्ला कियू बरबाद टानो ?
\v 9 होई ता ऐसा मोल कै बिकिनी कंगाला ला बानटनो थियो |
\v 10 होई जानी यिशुए तैनेला बोली, कि देन ला कियू स्तायाइन सो ? ऐसे मुग्सी भलाई टानिस |
\v 11 कंगाला ता तुमसी सौदा थाक्देस पर हाँऊ तुमसी सौदा नाथाक्सु |
\v 12 हौसे मेरो डे कै होई जी इतर उट्याईस होई माना गाद्यामै ला टानिस |
\v 13 हाँऊ तुम्ला सच बोलिन सु कि सारो संसार कै जिन बि होई बोलो काचा शुनायाएस, तिजरो होई का रो बारे कै बि याद टान्सा |
\v 14 तै बारह चेला माज़ का यहूदा इस्करियोती नाव स्या एक चेला ऐ महायाजक गाछै नाशी बौली |
\v 15 अगर हाँऊ तिन्ला तुमरो हाथ दियेता तुमै माला कि दीसो ? तैने तिन्ला बिशो दौश चांदी रो सिक्का तोल्याई देई |
\v 16 तै सो होतरे काए तिन्ला पानौ मौका शामै लागि |
\v 17 अखमीरी रोटी रौ तिवार रौ पहला दयार तादु, चेलागा यीशु गाछै आछि पुछमै लागि, कि तू किन चान्दो सै कि आमै ताउन्ला फसह खानो रो तयारी टानी ?
\v 18 तिन्ये बौली, देश कै फलाना गाछै नाशी तिन्ला बोलो, कि गुरु बौलिन्स, कि मेरौ टैम आछिन्स हाँऊ मेरो चेलागा सि तांउ गाछै तिवार मौन्यासु |
\v 19 चेलागाए यीशु रो आज्ञा मान्याई तै फसह तैयार टानी |
\v 20 जैतरे सान्वी सौ बारह सि साथ खाऊ खामै बैशी |
\v 21 जैतरे तैने खाइन थिए, तै तिन्ये बौली, हाँऊ तुम्ला सच बौलिन सु कि तुम माज़ का एक माला पानो भेज़ेस |
\v 22 होज़ गाश तैने बादो दुखी फिरि, तै हर एक तिन्ला पुछमै लागि, कि हे गुरू कुन सौ हाँऊ आ ?
\v 23 तिन्ये तैनेला जबाब देई कि जुनिए मुग्सी साथ थाली कै हाथ बैजी, होसोए माला पानो भेज़ेस |
\v 24 मानुष रो छेल्डू ता ज्यो तिन्नो बारे कै लिखुन्दोस, नाश्दौएस; पर होसो मानुष ला शोक-स जासरो तांइये सौ पाइयेस : अगर होसो मानुष रो जनम निफिरदौता तिन्ला बौली हुन्दौ |
\v 25 तै तिन्ला पानो भेज्दौ स्या यहुन्ना ऐ बौली कि हे रब्बी कुन सौ हाँऊ आ ?
\v 26 तिन्ये तिन्ला बौली, तेइये बौली, जेत्रे तैने खाइन थिए यीशुऐ रोटी चुंगी, तै आशीष मागि चुन्ड्याई तै चेलागा ला बौली औं खाव होई मेरो डेस |
\v 27 तै तिन्ये कौली चुंगी, धन्यावाद टानी, तै तैनेला देई, बौली तुमै सेब हौज़ का प्यौ |
\v 28 कयोंकि हौई वचन रौ मेरौ होसो लहूस, जी बादे रौ पाप ला क्षमा टानमै बौयाइंदौस |
\v 29 हाँऊ तुम्ला बौलिन सु कि दाख रौ हौई पानी हौतादु सेग कादुई नुजुट्सू जेत्रे सेग आपरो ब्बा रौ राज्य कै नौउऔ नुजुटुं |
\v 30 तै तैने भजन ल्याई जैतून रौ डौंक गाश नाशी |
\v 31 तै यिशुए तैन्ला बौली; तुमै सेब आज राट ऐ मेरौ तांई ठोकर खासौ; कयोंकि ल्लिखुन्दौस कि हाँऊ पालैस ला मारसु; तै झुण्ड रै बैरे तितर-बितर फिरैस |
\v 32 पर हाँऊ ज़िउइ पिछु तुमका आओखा गलील ला नाश्सु |
\v 33 हौज़ गाश पतरस ऐ तिन्ला बौलि, अगर सेब तेरौ तांई ठोकर खाए ता खाएस, पर हाँऊ कादुई ठोकर नाखासु |
\v 34 यिशुए तिन्ला बौली, हाँऊ तांउला सच बौलिन सु, कि आज राट मुर्गा बाशनो का आओखा तू त्रोन बैरे मुका मुकरीसे
\v 35 पतरस ऐ तिन्ला बौली, अगर माला तांउसी मौरनो बि फिरता, तै बि हाँऊ तांउका कादुई नुमुकरियुं : तै सेब चेलागा ऐ होयोए बौली |
\v 36 तै यीशु आपरौ चेलागा सि साथ गतसमनी नाव रौ एक ज़ागा कै आछि; तै आपरौ चेलागा ला बौल्मै लागि कि जेत्रे सेग हाँऊ तिन्चे नाशी प्रार्थना टान्सु, इनचे बैशी थाक्यो |
\v 37 तै तिन्ये पतरस सि जब्दी रौ दुइए छेल्डुगा ला साथ नीं, तै उदास सि व्याकुल फिरि |
\v 38 तै तिन्ये तैनेला बौली कि मेरौ जीवा बादौ उदास, हौत्तेग कि मेरौ प्राण निकिल्मे चाएनसा : तुमै इनचे थाकि मुग्सी उजेन थाको |
\v 39 तै सौ दौमरिच आओखा नाशी, आन्ग्माए मुग्सी लौटि, तै प्रार्थना टान्मै लागि, कि हे मेरौ ब्बा बौलेता हौई कौली मुका माग्येस; पर ज्यो हाँऊ चाएन सु हौत्यो नुआ, ज्यौ तू चाएनसे हौत्यौ |
\v 40 तै चेलागा गाछै आछेता तैनेला सुत्नौ देखि, तै पतरस ला बौली, कि तू मुग्सी एक बेला बि बैशी नौबौलिया ?
\v 41 बैशी थाको आई प्रार्थना टानिन थाको कि तुमै परीक्षा कै नौन्ठयौ : आत्मा ता तैयारस पर डे कामज़ोर्स |
\v 42 तै तिन्ये आईक बैरे नाशी हौई प्रार्थना टानी; कि हे मेरौ ब्बा, अगर हौई मेरौ जुटीन सेग नौहौटदौ हूएता तै तेरौ इच्छा पूरा फिरनौ चानौ |
\v 43 तै तिन्ये आछि तैनेला फिरि सुति देखी, कयोंकि तैने रौ आखी नीजऐ बौरुई थ्यौ |
\v 44 तै तैने ला शौट्याई फिरि नाशी, तै हौसोए बाते फिरि बौली, त्रोन बैर रि बैरे प्रार्थना टानी |
\v 45 तै तिन्ये चेलागा गाछै आछि तैनेला बौली, ऐ सुति थाको आई आराम टानों; शाव टैम आछिस, आई मानुष रौ छेल्डू पापीयां रौ हाथ कै पाईन्दौस |
\v 46 उजियो, हांड़ो; शाव, माला पान्दौ स्या नेरांग पौछिस |
\v 47 सौ होई बौलिने थ्यौ, कि शाव, यहूदा जुन बारह माज़ का एक थ्यौ, आछिस, आई तिन्सी साथ महायाजका सि मानुषा रौ मुखिया बिलै का बादे मानुषा, तलवार सि बैरगा गिनुई आछि |
\v 48 तिन्नो पानो भेज्दौ-स्या ऐ तैनेला होई पोता दी थियौ कि जास्ला हाँऊ फापू दीसू हौसोएस, तिन्ला पाइयो |
\v 49 तै हौतरे यीशु गाछै आछि बौली; हे रब्बी नमस्कार तै तिनला बादौ फापू देई |
\v 50 यीशु ऐ तिन्ला बौली, हे कौन्या जी काम खौटमे तू अछि तिजला खौट | तै तैन्ये नेरांग आछि यीशु कै हाथ बैजी, तै तिन्ला पाई |
\v 51 तै शाव यीशु रौ कौन्या माज़ का एकै हाथ आन्ग्माए गारि आपरौ तलवार गीशी महायाजका रौ नुकुर गाश चाल्याई तिन्नो कान काटी |
\v 52 तै यीशुए तिन्ला बौली, कि आपरौ तलवार काठी कै जाग; कयोंकि जुन तलवार चाल्यान्देस तैने सेब तलवार ऐ नष्ट फिरसा |
\v 53 तू नौसौम्झिन्दौआ कि हाँऊ आपरौ ब्बा ला पौरजाई बौल्दौ सु, तै सौ स्वर्ग दूता रौ बारह जन रौ पलटन का बौदी मुगाछै आनैस |
\v 54 पर पवित्र शास्त्र रौ सौ बाते कि होयो फिरनौ जरुरीस, कियू पूरा फिरेस ?
\v 55 हौतरे यिशुए भीड़ ला बौली, तुमै की तलवार सि बैरगा गिनुई माला डाकू ज्यो पामै निकलिया ? हाँऊ दद्यार सांदे बैशी उपदेश देईन थाक्दौ थ्यौ, तै तुमै माला नापाई |
\v 56 पर हौई तै फिरि ताकि जान्देस्या रौ बाते सच फिरेस : तै सेब चेलागा तिन्ला शौट्याई ठूरी |
\v 57 तै यीशु ला पांदे स्या ऐ तिन्ला काइफा नाव रौ महायाजक गाछै नीं, जिन शास्त्री सि मुखिया कौठा फिरि थिए|
\v 58 तै पतरस दूर का तिन पिछायं-पिछायं महायाजक रौ शार सेग नाशी, तै बीते नाशी अंत शामै ला प्यादागा सि साथ बैशी |
\v 59 महायाजक सि सारो सभा तिन्ला मारमै तिन्नो खिलाफ आलकौ सबूत लोरिन थिए |
\v 60 पर बादे आल्कौ गवाह आछि पिछु बि नौपौरी |
\v 61 अंत कै दुई जन ऐ आछि बौली, कि हौनिये बौली थियौ, कि हाँऊ परमेश्वर रौ सांद ला फिटयाई बौल्दौ सु, तै तिजला त्रोन दयार का जुरयाई बौल्सू |
\v 62 तै महायाजक ऐ उजुई तिन्ला बौली, कि तू किछे जबाब नैदीएन सेया ? होने तेरौ खिलाफ कि गवाही दियेन सा ? पर यीशु चुट्कांग थाकि : महायाजक ऐ तिन्ला बौली |
\v 63 हाँऊ तांउला जीउन्दौ पमेश्वर रौ कसम दियेन सु, अगर तू परमेश्वर रौ छेल्डू मसीह हुएता, आमला बौल |
\v 64 यिशुए तिन्ला बौली, तैइये आपुई बौली : हाँऊ तुमै सेब ला बौलिन सु कि तुमै मानुष रौ छेल्डू ला सर्वशक्तिमान रौ जाखांग बिलै बैशी आसमान रौ बादला माज़ का आछ्नौ देखसौ |
\v 65 तै महायाजका ऐ आपरौ गाछौ चीरी बौली, इन्ये परमेश्वर रौ निंदा टानिस, ऐ आमला गवाहा रौ कि जुरत ?
\v 66 शाव, तुमै इमरी हौई निंदा शुनिस | तुमै कि सौन्झिएन सौ ? तैने जबाब देई, हौई मारी बैजनौ लायकस |
\v 67 तै तैने तिन्नो मुह कै थूक फिक्याई, तै तिन्ला मुठोए ल्याई, एक्याए थापोरिये ल्याई बौली |
\v 68 हे मसीह, आमका भविष्यवाणी टानी बौल, कि कुनिये तांउला मारी ?
\v 69 आई पतरस बाए आँगन कै बैशी थियो; कि एक छेल्डी नुकुर ऐ आछी बौली, तू बि यीशु गलीली सि साथ थियौ |
\v 70 तिन्ये सेब रौ सामने हौई बौली इनकार टानी, कि हाँऊ नाजान्दौसू कि तू कि बौलिनसै |
\v 71 जेत्रे सौ बाए खौली गाछै नाशी, तिन्ला देखि जुन तिन्चे थिए तैनेला बौली; कि हौई बि ता यीशु नासरी सि साथ थियौ |
\v 72 तिन्ये कौसौम खाई फिरि इनकार टानी कि हाँऊ सौ मानुष ला नौरौइन्दौसु |
\v 73 आइउतुरी का पिछु, जिन तिन्चे उजौ थिए, पतरस गाछै आछि तिन्ला बौली, वाकई तू बि तैनेमाज़ का एक आ; क्योंकि तेरौ काद तेरौ भेद खुल्याइनस |
\v 74 तै सौ धिक्कार देमै सि कौसौम खामै लागि, कि हाँऊ हौसौ मानुष ला नाजान्दौसु; हौत्रे कुखरी बाशी |
\v 75 तै पतरस ला यीशु रौ बौलुन्दौ बाते याद आछि, कि कुखरी बाशनौ का आओखा तू त्रोन बैरे मेरौ इनकार टानसे तै सौ बाए नाशी ज़ोर-ज़ोरे रूमै लागि |
\c 27
\p
\v 1 ब्याई पिछु सेब महायाजका सि मानुषा रौ मुखिया ऐ यीशु ला मारनौ बात्याई |
\v 2 तै तैने तिन्ला बानि तै नीं पीतालुस नाव स्या हाकिम कै सौंप्याई |
\v 3 तै तिन्ला पानो भेज्दौ स्या यहुदा ऐ देखि कि तिन्ला दोषी जुरयाई, सौ पछ्तायाई, तै बिशौ-दौश चांदी रौ सिक्का महायाजका सि मुखिया वापिस देई |
\v 4 आई बौली, मैंइये निर्दोष ला मारमै पानौ भेज़िन्दे पाप खौटिस ? तैने बौली, आमला कि, तुए ज़ान |
\v 5 तै सौ हौसौ सिक्का ला सांदे फिक्याई नाशी, आई नाशी आपला फांसी ल्याई |
\v 6 महायाजकाए सौ सिक्का ला चुंगी बौली, हौज्ला सांदे जागनौ ठीक नुन्दौ कयोंकि हौई लौहू रौ दाम-स |
\v 7 तै तैने बातावी परदेसियाँ ला गाड्यामे कुम्हार रौ डौखरौ लौउवी |
\v 8 हौजरौ तांई हाउसों डौखरौ ला आज सेग लौहू रौ डौखरौ बौल्दे |
\v 9 तै ज़ि वचन यिर्मय्याह नाव स्या जांदौस्याऐ बौली थ्यौ सौ पूरा फिरि; कि तैने सौ बिशौ-दौश सिक्का मतलब हाउसों बाताउन्दौ कीमत (जिज्ला इस्राएल रौ छेल्डूगा माज़ का केत्तेगे-यै बातावी थियौ) ला मागी |
\v 10 आई ज्यौ प्रभु ऐ माला आज्ञा देई थियौ हौत्यौ ऐ तिजला कुम्हार रौ डौखरौ रौ कीमत कै देई |
\v 11 जैतरे यीशु हाकिम रौ मुखुमाए उजौ थियौ, तै हाकिम ऐ तिन्ला पुछि; तू की यहुदियाँ रौ राजा-या ? यीशु ऐ तिन्ला बौली तू आपुई बौलिन सै |
\v 12 जैतरे महायाजक सि मुखिया तिन गाश दोष ल्याइन थिये, तै तिन्ये किछ जबाब नै-देई |
\v 13 हौज़ गाश पितालुस ऐ तिन्ला बौली : की तू नु-शुन्दौआ, कि होने तेरौ खिलाफ कैत्तेग गवाही दियेन सा ?
\v 14 पर तिन्ये तिन्ला एक बाते रौ बि जबाब नै-देई, हौत्तेग के हाकिम बि बादौ हैरान फिरि |
\v 15 आई हाकिम रौ हौई रीत थियौ, कि हौसौ तिवार कै मानुषा रौ तांई एक बंधुआ ला जासला तैने चांदे थै, छाराई भेज्दौ थियौ |
\v 16 हौतरे तैने माज़ का बरअब्बा नाव स्या एक बंधुआ थियौ |
\v 17 तै जैतरे तैने कौठा फिरि, तै पीतालुस ऐ तैने ला बौली; तुमै कासला चांदे सौ कि हाँऊ तुमरौ तांई छारांउ ? बरअब्बा ला या यीशु ला जास्ला मसीह बौल्दै |
\v 18 कयोंकि सौ जान्दौ थ्यौ कि तैने तिन्ला डाह ऐ पाई |
\v 19 जैतरे सौ न्याय रौ गद्दी कै बैशी थ्यौ, तै तिन्नो देन ऐ तिन्ला बौली भेज़ि, कि तू सौ धर्मी रौ बारे कै हाथ नै-बैज़े; कयोंकि मेइये आज सिउने तिन्नो तांई बादौ दुःख देखि |
\v 20 महायाजका सि मुखियागा ऐ मानुषा ला उक्सायाई कि तैने बरअब्बा ला मांगौ, आई यीशु रौ नाश टानो
\v 21 हाकिम ऐ तैनेला पुछि, कि एन्दुई माज़ का कासला चान्दे सौ, कि तुमरौ तांई छारांउ ? तैने बौली, बरअब्बा ला |
\v 22 पीतालुस ऐ तैन्ला पुछि, तै यीशु जास्ला मासीह बौल्दै, रौ कि टानु ? सेबेये तिन्ला बौली, तिन्ला क्रूस कै चढ़ायाव |
\v 23 हाकिम ऐ तैनेला बौली कियू, तिन्ये कि वामांग टानीस ? पर तैने बौदिये टोख्याइन बौल्मै लागि कि “तिन्ला क्रूस कै चाढायाव” |
\v 24 जैतरे पीतालुस ऐ देखि, कि किछ फिरदौस्या नाई, पर इजरौ उलटा कानिया फिरीं नाशिनस, तै तिन्ये पानी चुंगी भीड़ रौ मुखुमाए हाथ दौवी, तै बौली, हाँऊ हौई धरमी रौ लौहू का निर्दोष सु, तुमैऐ ज़ानौ |
\v 25 सेबे ऐ जबाब देई कि इन्नो लौहू आम गाश, आई आम रौ छेल्डूगा गाश |
\v 26 इज गाश तिन्ये बरअब्बा ला तैने रौ तांई छाराई, आई यीशु ला चाबुकै ल्याई सौंप्याई, कि क्रूस कै चढायाएस |
\v 27 तै हाकिम रौ सिपाहियां ऐ यीशु ला किला कै नीं सारौ पौल्टोन ला तिन्नो फेन्ड़ेरी कौठा टानी |
\v 28 तै तिन्नो गाछौ फुचाई तिन्ला रातौ गाछौ बिद्याई |
\v 29 तै कांडौ रौ मुकुट बुनी तिन्नो मुड गाश ज़ागि; आई तिन्नो जाखांग हाथ कै बैरगा देई, तै तिन्नो गाछै ज़ानु गाश बैशी तिन्नो मज़ाक उदायामै लागि, कि हे यहुदियाँ रौ राजा नमस्कार |
\v 30 तै तिन गाश थूक फिक्याई, आई हौसौ-ऐ बैरगा चुंगी तिन्नो मुडके लौस्मै लागि |
\v 31 जेतरे तैने तिन्नो मज़ाक टानी छेकी, तै तिन गाश का सौ गाछौ फुचाई, फिरि तिन्नो गाछौ तिन्लाए बिद्याई, तै क्रूस गाश चढ़ायामै नीं |
\v 32 बाए नाश्दी बैरे तैनेला शमौन नाव स्या एक कुरेनी मानुष बैठुई, तैने तिन्ला जबरदस्ती तिन्नो क्रूस चुन्ग्नौ बैजी |
\v 33 तै तिन्चे पोछी ज़िजला गुल्गुता नाव स्या ज़ागा मतलब खोपड़ी रौ ज़ागा बौल्दै |
\v 34 तैने पित्त रालुन्दौ अंगूरी जुटमे देई, पर तिन्ये जेमाई पिछु जुटमे ना-चांवी |
\v 35 तै तैने तिन्ला क्रूस गाश चढ़ायाई: तै चिठ्ठी भेजि तिन्नो गाछौ चीरी |
\v 36 तै तिन्चे बैशी तिन्नो पहरा देमै लागि |
\v 37 तै तिन्नो दोशपत्र तिन्नो मुड गाश बैजी, कि “हौई यहुदियाँ रौ राजा यिशुस” |
\v 38 तै तिन्सी साथ दुई डाकू एक जाखांग बिलै एक खोजांग बिलै क्रूसा गाश चढ़ायाई |
\v 39 तै आछ्दे-नाश्दे स्या मुड्कान हिल्याई-हिल्याई तिन्नो निंदा टांदे थै |
\v 40 आई हौई बौल्दे थिए, कि हे सांद ला फिटान्दौ स्या आई त्रोन दयार का जुरयान्दौ स्या, आपला ता बौचाव; अगर तू परमेश्वर रौ छेल्डू हुएता क्रूस गाश आ उतरी आ |
\v 41 हौईये रीति ऐ महायाजक बि शास्त्रियाँ सि मिखियाँ समेत ठाटे टानिन पौ बौल्दै थिए, इन्ये औरिक्या ला बौचाई, पर आपला बौचाई नौ-बौल्दौ |
\v 42 “हौई ता इस्राएल रौ राजा-स” | ऐ क्रूस का उतरी आछेता आमै तिन गाश भरोसा टान्सी |
\v 43 तिन्ये परमेश्वर गाश भरोसा जागुन्दौस, अगर सौ इनला चांदौ हुएता, ऐ इनला छुडायाएस कयोंकि इन्ये बौली थ्यौ, कि “हाँऊ पत्र्मेश्वर रौ छेल्डूसु” |
\v 44 हौत्यौ ऐ डाकू भी जास्ला तिन्सी साथ क्रूस कै चढायाई थियौ, तिन्नो निंदा टांदे थै |
\v 45 दुई पहर का त्रोन पहर सेग सौ सारौ देश कै आन्यारौ फिरि |
\v 46 त्रोन पहर रि बैरे यीशु ऐ बोडो काद ऐ टोख्याई बौली, एली, एली, लमा शबक्तनी ? मतलब हे मेरौ परमेश्वर, हे मेरौ परमेश्वर, तेंइये माला कियू शौट्याई ?
\v 47 जुन तिन्चे थै तैने माज़ का केत्तेगे ऐ हौई शुनि बौली, हौई ता एलिय्याह ला भेददौस |
\v 48 तैने माज़ का एक हौतरे ठूरी, तै पौंचा गिनुई सिरका कै डुबायाई, तै बैरगा गाश जागी तिनला चूश्नौ भैजी |
\v 49 औरिक्याए बौली, थाकौ शाउन्गे, एलिय्याह तिन्ला बौचामै आछदौआ कि नाछा ?
\v 50 तै यीशु ऐ बोडो काद कै टोख्याई प्राण छाराई |
\v 51 आई शाव सांदे रौ पर्दा आगाश का तोल सगे चीरुई दुई टुकड़ा फिरि |
\v 52 आई कोबरा खुलवी ,आई सुतुन्दे मुलुक चोखो मानुष रो लाश जीवी |
\v 53 तै तिन्नो ज़िउइ पिछु कब्र का निकिली पवित्र देश कै नाशी, आई बादे जून ला देखाई देई |
\v 54 तै सूबेदार सि तैने जुन यीशु रौ पहरा दीएन थै; बुन्चुलिंग सि आई जी बि फिरि थियौ, देखि बादौ डौरि, तै बौली, “वाकई होई परमेश्वर रौ छेल्डू थियौ” |
\v 55 तिन्चे बादे देनी पैरे जुन गलील काऐ यीशु रौ सेवा टानिन तिन्सी साथ आछि थिए, दूर का हौई शाएन थै |
\v 56 तैने माज़ मरियम मगदलीनी सि याकूब सि योसेफ रौ आमा सि जब्दी रौ छेल्डूगा रि आमा थी |
\v 57 सानुई पिछु युसूफ नाव स्या अरिमतियाह रौ एक सेठ मानुष जुन आपुई यीशु रौ चेला थियौ आछि : तिन्ये पीतालुस गाछै नाशी यीशु रौ डे मांगी |
\v 58 हौज़ गाश पीतालुस ऐ देन्नो आज्ञा देई |
\v 59 युसूफ ऐ डे ला मागि तिजला बडीया चादर कै बाटल्याई |
\v 60 तै तिजला आपरौ नौउऔ कब्र कै ज़ागी, ज़ि तिन्ये चट्टान कै कौत्नौ भेजि थियौ; तै कब्र रौ बात कै बोडो पाथर पौल्टी नाशी |
\v 61 तै मरियम मगदलीनी सि आईक मरियम तिन्चे कब्र रौ मुखुमाए बैशी थिए |
\v 62 आईक दयार तादु, ज़ि त्यारि रौ दयार पिछु रौ दयार थ्यौ, महायाजका सि फरीसियाँ ऐ पीतालुस गाछै कौठा फिरि बौली |
\v 63 हे महाराज आमला याद सा, कि सौ ठगायांदौ स्या ऐ जिउइएन सेग बौली थियौ, कि हाँऊ त्रोन दयार तादु जिंदा फिरसू |
\v 64 तै आज्ञा दे कि त्रोन दयार सेग कब्र रौ रखवाली टानेस, किन हौयौ ता निफिरा या कि तिन्नो चेलागा आछि तिन्ला चोरी निएस, तै मानुषा ला बौल्मे लागेस कि सौ मौरुन्दौ माज़ का ज़िउइ : तै पिछु रौ धोखा आओखा का बि मारे हुएस |
\v 65 पीतालुसे तैने ला बौली तुम्कै पहरा देंदे स्या ता सा नाशौ आपरौ समझ रौ हिसाब ऐ रखवाली टानों |
\v 66 तै तैने पहरा देंदे स्या ला साथ गिनुई नाशि, तै पाथर गाश मोर ल्याई कब्र रौ रखवाली टानी |
\c 28
\p \v 1 सब्त रौ दयार पिछु रौ हप्ता का आओखा दयार तादु ब्यांदे से मरियम मगदलीनी सि आइक मरियम कब्र ला शामै आछि |
\v 2 तै शाव एक बोडो भुन्चुलिंग नाशी, क्योकि प्रभु रौ एक दूत स्वर्ग का उतरी, तै नेरांग आछी तिन्ये पाथर ला पौल्टी, तिज गाश बैशी |
\v 3 तिन्नो रू बिजली ज्यौ थीयौ आई तिन्नो गाछौ हिंउ ज्यौ प्यान्शौ थियौ |
\v 4 तिन्नो डोरे पहरा देंदे स्या छेरी, मौरी ज्यौ फिरि |
\v 5 स्वर्ग दूत-ऐ देनी-पैर ला बौली, तुमै मौड़ोरयौ : माला पोता तुमै जास्ला क्रूस कै चढ़ायाई थियौ सौ यीशु ला लोरिन सौ |
\v 6 सौ इनचे नाइ, बल्कि आपरौ वचन रौ हिसाब ऐ ज़िउइस; आछौ हौई ज़ागा शाव, इनचे प्रभु तिछछो थियौ |
\v 7 ऐ हासाल नाशी तिन्नो चेलागा ला बौलो, कि सौ मौरदौ माज़ का ज़िउइस; आई शाव सौ तुमका आओखा गलील बिलै नाश्दौ, तिन्चे तिन्नो दर्शन पासौ, शाव मैईए तुम्ला बौलीस |
\v 8 तै तैने डौरि बोडो खुश फिरि कब्र का शुमाई वापिस आछि तिन्नो चेलगा ला काचा दैमै ठूरी |
\v 9 तै शाव, यीशु तैनेला बैठुई, आई ढाल देई; तै तैने नेरांग नाशी तिन्नो खुंडी पाई तिन्ला ढाल देई |
\v 10 तै यिशुए तैनेला बौली, मौ-डौरयो; मेरौ भाईयाँ ला नाशी बोलौ, कि गलील बिलै नाशौ तिन्चे माला देखसौ |
\v 11 तैने नाशिने थिए, कि शाव, पहरा देंदे स्या का केत्तेगे ज़ौने देश कै आछि पूरा हाल महायाजका ला शुन्याई |
\v 12 तै तैने मुखियागा सि कौठा फिरि बात्यावी, तै सिपाहिगा ला बादौ चांदी देईदे बौली |
\v 13 कि हौयौ बौल्यौ कि राट जैतरे आमै सुतिन थिए तिन्नो चेलागा आछी तिन्ला चोरी नीं |
\v 14 आई अगर हौई बाते हाकिम गाछै पोछेता, आमै तिन्ला सौम्झ्यासी, आई तुम्ला जोखिम का बौचासी |
\v 15 तै तैने रुपया मागि ज्यौ शिकाई थियौ, हौत्यौ ऐ बौली; आई हौई बाते आज सेगे यहुदियाँ कै प्रचलितस |
\v 16 तै ग्याराह चेलागा गलील कै सौ डौंक गाश नाशी, जिन यीशु ऐ तैनेला बौली थियौ |
\v 17 तै तैने तिन्नो दर्शन पाई तिन्ला ढाल देई, पर एकया ला शौक फिरि |
\v 18 यिशुए तैने गाछै नेरांग आछि बौली, कि स्वर्ग सि पृथ्वी रौ सेब अधिकार माला देयून्दौस |
\v 19 इसलिए तुमै नाशी सेब जाती रै मानुषा ला चेलागा जुरयाव, आई तैनेला ब्बा सि छेल्डू सि पवित्र आत्मा रौ नाव ऐ बप्तिस्मा दियौ |
\v 20 आई तैनेला हौसौ सेब बाते ज़ि मईये तुम्ला आज्ञा देई, मान्यानौ शिकाव | आई शाव, हाँऊ दुनिया रौ अंत सेग सौदा तुमसी साथ थाक्सु |
