\id ACT
\ide UTF-8 
\rem Copyright Information: Creative Commons Attribution-ShareAlike 4.0 License 
\h  प्रेरितों के काम
\toc1  प्रेरितों के काम
\toc2  प्रेरितों के काम
\mt1  Acts
\mt1 प्रेरितों के काम
\c 1
\p \v 1   हे थियुफिलुस, मोंय पहला किताब में ऊ सउब गोइठ मन में लिख हों, जे यीशु शुरू में करलक आउर करोत आउर सिखात रहलक  |
\v 2   ऊ दिन मन तक जब ऊ प्रेरित मन के जेमन के ऊ चुइन रेहे पवित्र आत्मा केर द्वारा आज्ञा देई के उपरे उठाल नी गेलक |
\v 3   ऊ दुःख उठालक कर पाछे ढ़ेइर पक्का प्रमाण मन से अपने आप के उमन के जीवते दिखलाक  |
\v 4   आउर उमन से मिल के आज्ञा देलक यरूशलेम के न छोड़ा, मगर आबर कर ऊ प्रतिज्ञा के पूरा होवेक कर बाट जोहते रहा, जेकर चर्चा तोहरे मोर से सुइन चुइक हा |
\v 5   काकि यूहन्ना तो पानी में बपतिस्मा देई हे मगर आउर थोरेक दिन मन बाद तोहरे पवित्र आत्मा से बपतिस्मा पाबा |
\v 6 "  उमन जमा होई उकर से पूछलयँ, “ हे प्रभु , का तोंय एहे समय में इस्राएल के राइज घूराय देबे "" ?"
\v 7   ऊ उमन से कहलक, “ ऊ समय मन चाहे बेरामन के जाना, जेके आबा अपन हे हक में राइख हे, तोहर काम ना लगे |
\v 8   मगर जेखन पवित्र आत्मा तोहर उपरे आवी तलेक तोहरे सामर्थ पाबा ; आउर यरूशलेम आउर गोटा यहूदिया आउर सामरिया में, आउर पृथ्वी कर आखरी तक मोर गवाह होबा |
\v 9   इ कइह के ऊ उमन कर देखते -देखते उपरे उठल लेवल गेलक आउर बादरी उमनक आँइख से लुकाय लेलक  |
\v 10    उकर जाएक बेरा जेखन उमन आकाश बाँटे देखत रहयँ, तो देखा दुई झन आदमी चरका लुगा पिन्धल उमनक ठिन आएके ठंडाए गेलक  |
\v 11    आउर उमन से कहलक, “ हे गलीली कर आदमी मन, तोहरे काले ठंडाय के आकाश बाटे देखोत हा ? एहे यीशु, जे तोहर ठिन से स्वर्ग उपरे उठाल लेवल गेलक, जे लेखे तोहरे उके स्वर्ग में जाते देखला ओहे लेखे से ऊ फिर आवी |
\v 12    तलेक उमन जैतून नाँव कर पहार से जे यरूशलेम के पासे एक आराम कर दिन कर दुरी पर आहे, यरूशलेम घुरलयँ  |
\v 13    जेखन उमन हुवाँ पोहोंचलयँ तो ऊ कोठरी में गेलयँ, जहाँ पतरस आउर यूहन्ना आउर याकूब थोमा आउर बुरतुल्ल में आउर मत्ती आउर हलफ ई कर बेटा याकूब कर बेटा यहूदा रहोत रहयँ  |
\v 14    ई सउब कई जानना मन आउर यीशु कर आयो मरियम आउर उकर भाईमन क संगे एक मन होई के बिनती में लगल रहयँ  |
\v 15    ओहे दिन मन में पतरस भाई मन कर माझे में जे एक सौ बीस आदमी मन कर लगभग रहयँ, ठंडाए के कहेक लगलक |
\v 16 "   "" हे भाई मन, जरुरी रेहे कि पवित्र शास्त्र कर ऊ लिखल पूरा होओक जे पवित्र आत्मा दाउद केर मुँह से यहूदा कर विषय में, जे यीशु के धरेक वाला मन कर अगुवा रेहे, आगे हे काइह रेहे  |"
\v 17    काकि ऊ तो हमर में गिनल गेलक, आउर इ सेवकाई में मेसा होलक  |
\v 18    ऊ अधर्म कर कमाई से एक गो खेत कीन लेलक, आउर सिर कर बल गिरलक आउर उकर पेट फाइट गेलक  आउर उकर साउब पेट पोटा निखइल गेलक  |
\v 19    इ गोइठ के यरूशलेम कर सउब रहेक वाला मन जाइन गेलयँ, हियाँ तक कि उ खेत कर नाँव उमनक भाषा में 'हकल दामा ' माने ' लोहू कर खेत ' होई गेलक  |
\v 20    भजन संहिता में लिखल आहे, उकर घर उजइड़ जाओक, आउर उकर में केऊ न बसोक ; आउर उकर पद केऊ दूसरा लेई लेवोक |
\v 21    इकर लागिन जेतना दिन तक प्रभु यीशु हमर संगे अवोत-जात रेहे माने यूहन्ना कर बपतिस्मा से लेई के उकर हमर ठिन से उठाए जाएक तक जे आदमी मन बराबइर हमर संगे रहयँ |
\v 22    उचीत आहे कि उमन जी उठेक कर गवाह होई जाओक|
\v 23    तलेक उमन दुई झन के ठड़वालयँ, एक यूसुफ के जे बर-सबा कहलाएल, जेकर उपनाम युसतुस आहे, दूसरा मत्तियास के |
\v 24    आउर इ विनती करलयँ, “ हे प्रभु, तोंय जे सउब कर मन के जानिस, इ दिस्तार कर कि दुयो में से तोंय केके चुइन हिस |
\v 25    कि ऊ इ सेवकाई आउर प्रेरिताई कर पद लेवोक, जेके यहूदा छोइड़ के अपन जगह चाइल गेलक |
\v 26    तलेक उमनक बारे में चिट्टी डाललयँ, आउर चिट्टी मत्तियाह कर नाँव से निकलक, सेले ऊ ग्यारह प्रेरित मन कर संगे गिनल गेलक |
\c 2
\p \v 1   तब पिन्तेकुस्त कर दिन आलक, तो उमन सउब एक जगह जमा रहयँ |
\v 2   अचका आकाश से बड़का आँधी जइसन सन सनाहट कर आवाज होलक, आउर उकर से गोटा घर जहाँ उमन बइठल रहयँ, गुँइज गेलक |
\v 3   आउर उमन के आइग जइसन जीभें फटते दिखाई देलक आउर उमन में से हर एक उपरे आए के टिक गेलक |
\v 4   आउर उमन सउब पवित्र आत्मा से भाइर गेलयँ, आउर जे लेखे आत्मा उमन के गोइठयक कर सामर्थ देलक, उमन दूसर-दूसर भाषा में गोइठएक लगलयँ |
\v 5   आउर आकाश कर हेंठे कर हर एक जाइत में से भक्त यहूदी यरूशलेम में रहत रहयँ |
\v 6   जेखन उ आवाज होलक तो भीड़ लाइग गेलक आउर आदमीमन घबरयँ गेलयँ, काकि सउब के एहे सुनाई देवोत रेहे कि इमन मोरे भाषा में गोइठयात हयँ |
\v 7   आउर उमन सउब चकित आउर अचरज होई के कहेक लगलयँ ; देखा, इमन जे गोइठयत हयँ का सउब गलीली न लगयँ ?
\v 8   तो फिर काले हमर में से हर एक अपन-अपन जनम भुई कर भाषा सुनेना ?
\v 9   हमें जे पारथी आउर मेदी आउर एलामी आदमीमन आउर मिसुपुतानिया आउर यहूदिया आउर कप्पदुकिया आउर पुन्तुस आउर आसिया |
\v 10    आउर फ्रुगिया आउर पमफूलिया आउर मिसर आउर लिबुआ देश जे कुरेने कर आसे-पासे आहे, इ सउब देशमन कर रहेक वालामन आउर रोमी प्रवासी, का यहूदी का यहूदीमत धारण करेक वालामन, क्रेती आउर अरबी हों अहयँ |
\v 11    मगर अपन-अपन भाषा में उमन से परमेश्वर कर बड़का-बड़का काममन कर गोइठ सुनेना हयँ |
\v 12    आउर उमन सउब ताजुब होलयँ, आउर घबड़ाय के एक दूसरा से कहेक लगलयँ कि इ का होवेक चाहोत हे ?
\v 13    मगर आउरमन मजाक काइर के कहेक लगलयँ, कि उमन तो नवाँ मदिरा कर नशा में अहयँ |
\v 14    पतरस उ ग्यारह झन कर संगे ठड़ालक आउर जोर से कहेक लगलक, कि हे यहूदीमन, आउर यरूशलेम कर सउब रहेकवालामन, इ जाइन लेवा आउर कान लगाए के मोर गोइठ के सुना |
\v 15    जइसन तोहरे बुझोत हा, इमन नशा में नखयँ, काकि एखन तो बिहान कर हे दिन चाइढ़ हे |
\v 16    मगर ई उ गोइठ हेके, जे योएल भविष्यवक्ता कर द्वारा कहल जाए हे |
\v 17    कि परमेश्वर कहेला, कि अन्त कर दिनमन में एइसन होवी, कि मोंय अपन आत्मा सउब आदमीमन कर उपरे डालमूँ आउर तोहर बेटामन आउर तोहर बेटीमन भविष्यवाणी करबयँ आउर तोहर जवानमन दर्शन देखबयँ, आउर तोहर मुखियामन सपना देखबयँ |
\v 18    बरन मोंय अपन धांगरमन आउर धांगरिनमन कर उपरे हों उ दिनमन अपन आत्मा में से डालमूँ, आउर उमन भविष्यवाणी करबयँ |
\v 19    आउर मोंय उपरे आकाश में अचरज काम आउर हेंठे धरती उपरे चिन्हा, माने, लोहू आउर आइग आउर धूवाँ कर बादरी दिखामूँ |
\v 20    प्रभु कर महान आउर प्रसिद्ध दिन कर आवेक से पहिले बेइर अन्धकार आउर चाँद लोहू होई जाई |
\v 21    आउर जे केऊ प्रभु कर नाँव लेवी, ओहे छुटकारा पावी |
\v 22    हे इस्राएलमन, इ गोइठमन के सुना ; कि यीशु नासरी एक आदमी रेहे जेकर परमेश्वर कर बाटे से होवेक कर साबुत उ सामर्थ कर काममन आउर ताजुब कर काममन आउर चिन्हामन से दिस्तार आहे जे परमेश्वर तोहर माझे उकर द्वारा काइर के दिखाए हे जेके तोहरे अपने हें जानल |
\v 23    ओहे यीशु के जेखन उ परमेश्वर कर ठहराल इच्छा आउर पूर्व ज्ञान कर अनुसार धरुवाल गेलक, तो तोहरे अधर्मीमन कर हाथ से उके क्रूस उपरे चढ़ुवाय के माइर डालला |
\v 24    मगर ओहे के परमेश्वर मरण कर बंधन से छुड़ाय के जियालक : काकि इ अनहोनी रेहे कि उ उकर अधीन में रहतक |
\v 25    काकि दाउद उकर विषय में कहेला, कि मोंय प्रभु के सोब खन अपन सामने देखोत रहों काकि ऊ मोर दाहिना बाटे आहे, ताकि मोंय डगडीगाय न जामूँ |
\v 26    एहे लागिन मोर मन खुशी होलक, आउर मोर जीभ मगन होलक ; बरन मोर गतर हों आशा में बसल रही |
\v 27    काकि तोंय मोर प्राण के अधलोक में नी छोड़बे ; आउर न अपन पवित्र जन के सड़ेक हें देबे |
\v 28    तोंय मोके अपन जीवन कर डहर बताय हिस ;तोंय मोके अपन दर्शन कर द्वारा खुशी से भइर देबे |
\v 29    हे भाई मन, मोंय अपन उ कुलपति दाउद कर विषय में तोहर से साहस कर संगे काइह सकोन कि ऊ तो मोइर गेलक आउर गड़ाल हों गेलक आउर कब्र आइज तक हमर हिंयाँ वर्तमान आहे |
\v 30    से भविष्यवक्ता होई के आउर इ जाइन के कि परमेश्वर मोर से शपथ खाय हे, मोंय तोर वंश में से एक आदमी के गद्दी उपरे बइठामूँ |
\v 31    ऊ होवेक वाला बात के आगे हें से देइख के मसीह कर जी उठेक कर विषय में भविष्यवाणी करलक कि न तो उकर प्राण अधलोक में छोड़ल गेलक, आउर न उकर गतर सड़ेक पालोक |
\v 32    एहे यीशु के परमेश्वर जियालक, जेकर हमरे सउब गवाह हेकी |
\v 33    इ लेखे परमेश्वर कर दहिना हाथ से ऊँचा पद पाए के, आउर आबा से ऊ पवित्र आत्मा पाए के जेकर प्रतिज्ञा करल जाए रेहे, ऊ इ डाइल देई हे जेके तोहरे देखल आउर सुनल |
\v 34    काकि दाउद तो स्वर्ग नी चढ़लक ; मगर ऊ अपने हें कहेल, कि प्रभु मोर से कहलक ;
\v 35    मोर दहिना बइठ, जेखन तक कि मोंय तोर बैरी मन के तोर गोड़ तरे कर चौकी नी काइर देमूँ |
\v 36    से अब इस्राएल कर गोटा घराना निश्चय जाइन लेवोक कि परमेश्वर ओहे यीशु के जेके तोहरे क्रुस उपरे चढ़ाला प्रभु हों ठहराला आउर मसीह हों ||
\v 37    तलेक सुनेक वालामन कर हृदय छेदय गेलक ; आउर उमन पतरस आउर बचल प्रेरितमन से पुछेक लगलयँ, कि हें भाईमन, हमरे का करोब ?
\v 38    पतरस उमन से कहलक, मन के बदला, तोहर में से हर एक झन अपन-अपन पापमन कर क्षमा लागिन यीशु मसीह कर नाँव से बपतिस्मा लेबा ; तो तोहरे पवित्र आत्मा कर दान पाबा |
\v 39    काकि इ प्रतिज्ञा तोहर आउर तोहर संतान मन, आउर उ सउब दूर-दूर कर आदमी मन लागिन हों आहे जेमन के प्रभु हमर परमेश्वर अपन पासे बुलाई |
\v 40    ऊ ढेइर आउर गोइठमन से हों गवाही देई-देई के समझालक कि अपने-आप के इ टेढ़ी जाइत से बचावा |
\v 41    से जेमन उकर वचन ग्रहण करलयँ उमन बपतिस्मा लेलयँ ; आउर ओहे दिन तीन हजार आदमी लगभग उमन में मिल गेलयँ |
\v 42    आउर उमन प्रेरितमन से शिक्षा पावेक, आउर संगति रखेक में आउर रोटी टुटाएक में आउर विनती करेक में समर्पित्त रहयँ |
\v 43    आउर सउब आदमीमन उपरे डर समाय गेलक, आउर ढेइर हें अद्भुत काम आउर चिन्हा प्रेरितमन कर द्वारा दिस्तार होवोत रेहे |
\v 44    आउर उमन सउब विश्वास करेक वालामन जमा रहोत रहयँ, आउर उमनक सउब चींजमन साझा कर रेहे |
\v 45    आउर उमन अपन-अपन संपति आउर सामान बेइच-बेइच के जइसन जेकर जरुरी होवोत रेहे बाइट देवोत रहयँ |
\v 46    आउर उमन रोज दिन एक मन होई के मंदिर में जमा होवोत रहयँ, आउर घर-घर रोटी टुटाते खुशी आउर सोझमन से भोजन करोत रहयँ |
\v 47    आउर परमेश्वर कर स्तुति करोत रहयँ, आउर सउब आदमीमन उमन से खुश रहयँ : आउर जे उद्धार पावोत रहयँ, उमन के प्रभु रोज दिन उमन में मिलाय देवोत रेहे ||
\c 3
\p \v 1   पतरस आउर यूहन्ना तीसरा पहर प्रार्थना कर समय मंदिर में जात रहयँ |
\v 2   आउर आदमीमन एक गो जनम कर लगड़ा के लनोत रहयँ, जेके उमन रोज दिन मंदिर कर ऊ दूरा ठिन में जे सुन्दर कहलाएल, बइठय देत रहयँ, कि ऊ मंदिर में जाएक वालामन से भीख मांगोक |
\v 3   जब तक पतरस आउर यूहन्ना के मंदिर में जाएक देखलक, तो उमन से भीख माँगलक |
\v 4   पतरस यूहन्ना कर संगे उकर बाटे ध्यान से देइख के कहलक, हमर बाटे देख |
\v 5   से ऊ उमन से कोनो पावेक कर आशा रखते उमन बाटे ताकेक लगलक |
\v 6   तलेक पतरस कहलक, चांदी आउर सोना तो मोर ठिन नखे ; मगर जे मोर ठिन आहे, उ तोके देवोना : यीशु मसीह नासरी कर नाँव से चल फिर |
\v 7   आउर ऊ उकर दाहिना हाथ धाइर के उके उठालक ; आउर तुरते उकर गोड़ आउर घुटनामन में ताकत आए गेलक |
\v 8   आउर ऊ उछइल के ठड़ाय गेलक, आउर चलेक फिरेक लगलक आउर चलेल ; आउर कुदेल, आउर परमेश्वर कर स्तुति करते उमन संगे मंदिर में गेलक |
\v 9   सउब आदमीमन उके चलेक-फिरेक आउर परमेश्वर कर स्तुति करेक देइख के |
\v 10    उके चिन्ह लेलयँ कि इ ओहे हेके, जे मंदिर कर सुन्दर फाटक में बइठ के भीख मांगोत रेहे ; आउर उ घटना से जे उकर संगे होई रेहे ; उमन ढेइर अचरज आउर ताजुब होलयँ |
\v 11    जेखन ऊ पतरस आउर यूहन्ना के धरल रेहे, तो सउब आदमीमन ढेइर अचरज करते उ ओसारा में जे सुलैमान कर कहलाएल, उमनक ठिन कूइद आलयँ |
\v 12    इ देइख के पतरस आदमीमन से कहलक ; हे इस्राएलीमन तोहरे इ आदमी उपरे काले इ लेखे देखोत हा, कि माने हम हें अपन सामर्थ चाहे भक्ति से इके चलेक-फिरेक काइर देली |
\v 13    इब्राहीम आउर इसहाक आउर याकूब कर परमेश्वर अपन हमर बाप दादामन कर परमेश्वर अपन सेवक यीशु कर महिमा करलक, जेके तोहरे धरुवाय देला, आउर जेखन पीलातुस उके छोइड़ देवेक कर विचार करलक, तब तोहरे उकर सामने उकर इन्कार करला |
\v 14    तोहरे ऊ पवित्र आउर धर्मी कर इन्कार करला, आउर विनती करला, कि एक हत्यारा के तोहर लागिन छोइड़ देवल जाओक |
\v 15    आउर तोहरे जीवन केर कर्त्ता के माइर डालला, जेके परमेश्वर मोरल मन में से जियालक ; आउर इ गोइठ कर हमरे गवाह हेकी  |
\v 16    आउर उकरे नाँव, उ विश्वास कर द्वारा जे उकर नाँव में आहे इ आदमी के जेके तोहरे देखल आउर जानल हों सामर्थ देई ; आउर निश्चय ओहे विश्वास जे उकर द्वारा आहे इके तोहर सउब कर सामने बिलकुल भला चंगा काइर देई हे |
\v 17    आउर अब से भाईमन मोंय जानोन कि इ काम तोहरे नी जानेक से करला, आउर तइसनेहें तोहर सरदारमन हों करलयँ |
\v 18    मगर जे गोइठमन के परमेश्वर सउब भविष्यवक्तामन कर मुँह से आगे हें बताए रेहे, कि उकर मसीह दुःख उठाई ; उके ऊ इ लेखे से पूरा करलक |
\v 19    इकर लागिन, मन के बदला आउर घुइर आबा कि तोहर पाप मिटाए जाओक, जेकर से प्रभु कर सन्मुख से आराम कर दिन आवोक |
\v 20    आउर ऊ उ मसीह यीशु के भेजलक जे तोहर लागिन पहिले हें से ठहराल जाए हे |
\v 21    जरुरी आहे कि ऊ स्वर्ग में उ समय तक रहोक जब तक कि ऊ सउब गोइठमन कर सुधार नी काइर लेवोल जेकर चर्चा परमेश्वर अपन भविष्यवक्तामन कर मुँह से काइर हे, जे जगत कर शुरू से होते आए हे |
\v 22    जइसन कि मूसा कहलक, प्रभु परमेश्वर तोहर भाई मन से तोहर लागिन मोर जइसन एक भविष्यवक्ता उठाई, जे कुछ ऊ तोहर से कही उकर सुना |
\v 23    मगर एक-एक आदमी जे उ भविष्यवक्ता कर नी सुनबयँ आदमी मन में से नाश कराल जाई |
\v 24    आउर सामुएल से लेई के उकर बाद वालामन तक जेतना भविष्यवक्तामन बात काइह हयँ उ सउब इ दिनमन कर सन्देश देई हयँ |
\v 25    तोहरे भविष्यवक्तामन कर कर छाउवा आउर उ करार कर भागीदार हेका, जे परमेश्वर तोहर बाप दादामन से बांधलक, जेखन ऊ इब्राहीम से कहलक, कि तोर वंश कर द्वारा पृथ्वी कर सउब घराना आशीष पाबयँ |
\v 26    परमेश्वर अपन सेवक के उठाए के पहिले तोहर ठिन भेजलक, कि तोहर में से हर एक उकर बुराईमन से मुइड़ के आशीष देवोक ||
\c 4
\p \v 1   जेखन उमन आदमीमन से इ कहोत रहयँ, तो पुरोहित आउर मंदिर कर सरदार आउर सदुकी उमनक उपरे चइढ़ आलयँ |
\v 2   काकि उमन ढेइर खिसाय गेलयँ कि उमन आदमीमन के सिखात रहयँ आउर यीशु कर उदाहरण देई-देई के मोरलमन कर जी उठेक कर प्रचार करोत रहयँ |
\v 3   आउर उमन प्रेरितमन के धाइर के दूसरा दिन तक जेहेल में रखलयँ काकि साँझ होई जाए रेहे |
\v 4   मगर वचन के सुनेक वालामन में से ढेइरमन विश्वास करलयँ, आउर उमनक हिसाब पाँच हजार आदमीमन कर लगभग होई गेलक ||
\v 5   दूसरा दिन एइसन होलक कि उमनक सरदार आउर मुखियामन आउर पंडित |
\v 6   आउर महापुरोहित हन्ना आउर कैफा आउर यूहन्ना सिकंन्दर आउर जेतना महापुरोहित केर घराना कर रहयँ, सउब यरूशलेम में जमा होलयँ |
\v 7   आउर उमन के माझे ठड़ाय के पुछेक लगलयँ, कि तोहरे इ काम के कोन सामर्थ से आउर कोन नाँव से काइर हा ?
\v 8   तलेक पतरस पवित्र आत्मा से भरपूर होई के उमन से कहलक |
\v 9   हे आदमीमन कर सरदारमन आउर मुखियामन, इ कमजोर आदमी कर संगे जे भलाई कराल जाए हे, अगर आइज हमरे से उकर विषय में पूछ-पाछ करल जाएला कि कइसन ठिक होलक |
\v 10    तो तोहरे सउब आउर गोटा इस्राएलीमन जाइन लेवा कि यीशु मसीह नासरी कर नाँव से जेके तोहरे क्रुस उपरे चढ़ाला आउर परमेश्वर मोरल मन में से जियालक, इ आदमी तोहर सामने भला चंगा ठड़ाय हे |
\v 11    आउर केऊ दूसरा कर द्वारा छुटकारा नखे ; काकि स्वर्ग कर हेंठे आदमी मन में आउर कोनों दूसरा नाँव नी देवल गेलक, जेकर द्वारा हमरे छुटकारा पाए सकोब ||
\v 12    जब उमन पतरस आउर यूहन्ना कर साहस देखलयँ, इ जानलयँ कि इमन अनपढ़ आउर साधारण आदमी हेकयँ, तो ताजुब करलयँ ; फिर उमन के चिन्हलयँ, कि इमन यीशु कर संगे रइह हयँ |
\v 13    आउर उ आदमी के जे ठिक होई रेहे, उमनक संगे ठड़ाल देइख के, उमनक विरोध में कोनों नी कहेक परलयँ |
\v 14    आउर उ आदमी के जे ठिक होई रेहे, उमनक संगे ठड़ाल देइख के, उमनक विरोध में कोनों नी कहेक परलयँ |
\v 15    मगर उमन के सभा केर बाहरे जाएक कर हुकूम देई के, उमन आपस में विचार करेक लगलयँ |
\v 16    कि हमरे आदमीमन कर संगे का करोब ? काकि यरूशलेम केर सउब रहेक वालामन कर उपरे दिस्तार आहे, कि इमनक द्वारा एक प्रसिद्ध चिन्हा दिखल जाए हें ; आउर हमरे उकर इन्कार नी करेक पारोब |
\v 17    इकर लागिन कि इ गोइठ आदमीमन में आउर बागरा फाइल ना जाओक, हमरे उमन के डारुवाब कि उमन इ नाँव से फिर केऊ कोनों आदमी से गोइठ न करोक |
\v 18    तलेक उमन के बुलालयँ आउर चितौनी देई के इ कहलयँ, कि यीशु कर नाँव से कोनों वे न बोलबा ना सिखाबा |
\v 19    मगर पतरस आउर यूहन्ना उमन के जबाब देलयँ, कि तोहरे हें न्याय करा, कि का इ परमेश्वर कर निकट में भला आहे, कि हमरे परमेश्वर कर गोइठ से बइढ़ के तोहर गोइठ मनोब |
\v 20    काकि इ तो हमरे से होवेक नी पारी, कि जे हमरे देखली आउर सुइन ही, नी कहोब |
\v 21    तलेक ऊमन, उमन के आउर धमकाय के छोइड़ देलयँ, काकि आदमीमन केर कारण उमन के दण्ड देवेक कर कोनो दाँव नी मिललक, इकर लागिन कि जे आदमीमन परमेश्वर कर बड़ाई करोत रहयँ |
\v 22    काकि ऊ आदमी, जेकर उपरे इ चंगा करेक कर चिन्हा दिखाय जाए रेहे, चालीस बरिस से बगरा उम्र कर रेहे ||
\v 23    उमन छुइट करे अपन संगमनक ठिन आलयँ, आउर जे कुछ महापुरोहितमन आउर मुखियामन उमन से काइह रेहे, उमन के सुनाय देलयँ |
\v 24    इ सुइन के उमन एक मन होई के जोर से परमेश्वर से कहलयँ, हे मालिक, तोंय ओहे हेकिस जे स्वर्ग आउर पृथ्वी आउर समुद्र आउर जे कुछ उमन में आहे बनाले |
\v 25    तोंय पवित्र आत्मा केर द्वारा अपन सेवक हमर आबा दाउद कर मुँह से कहले, कि दूसर जाइतमन हुल्लड़ काले मचालयँ ? आउर देश-देश कर आदमी मन का कर फालतू गोइठमन के सोचलयँ ?
\v 26    प्रभु आउर उकर मसीह केर विरोध में पृथ्वी कर राजा ठड़ालयँ, आउर हाकिम एक संगे जमा होई गेलयँ |
\v 27    काकि सचमुच तोर सेवक यीशु कर विरोध में, जेके तोंय अभिषेक करले, हेरोदेस आउर पुन्तियुस हों दूसर जाइतमन आउर इस्राएलीमन कर संगे इ नगर में जमा होलयँ |
\v 28    कि जे कुछ पहिले से तोर सामर्थ आउर बुद्धि से ठहराल रेहे ओहे करोक |
\v 29    अब, हे प्रभु उमनक धमकी मन के इ बरदान दे, कि तोर वचन बड़का साहस से सुनाव |
\v 30    आउर चंगा करेक लागिन तोंय अपन हाथ बढ़ाव ; कि चिन्हा आउर अद्भुद काम तोर पवित्र सेवक यीशु कर नाँव से करल जाओक |
\v 31    जब उमन प्रार्थना काइर चुकलयँ, तो ऊ ठाँव जहाँ उमन रहयँ हिल गेलक, आउर उमन सउब पवित्र आत्मा से भरपूर होई गेलयँ, आउर परमेश्वर कर वचन साहस से सुनात रहलयँ ||
\v 32    आउर विश्वास करेक वाला मन कर मंडली एक चित आउर एक मन कर रहयँ हियाँ तक कि केऊ हों अपन सम्पति के अपन नी कहोत रहयँ, मगर सउब कुछ साझा कर रेहे |
\v 33    आउर प्रेरित बड़का सामर्थ से प्रभु यीशु केर जी उठेक कर गवाही देवत रहलयँ आउर उ सउब कर उपरे बड़का अनुग्रह रेहे |
\v 34    आउरमन में केऊ हों गरीब नी रहयँ ; काकि जेमन ठिन भुई चाहे घर रेहे, उमन, के बेइच-बेइच के बेचल चींजमन कर दाम लानेन, आउर उके प्रेरितमन कर पाँवमन में रखोत रहयँ |
\v 35    आउर जइसन जेके जरुरत होवोत रेहे, उकर मोताबिक हर एक झन के बाइट देवल जात रेहे ||
\v 36    आउर यूसुफ नाँव, कुप्रुस कर एक लेवी जेकर नाँव प्रेरितमन बरनबा अर्थात (शन्ति केर बेटा ) रइख रहयँ |
\v 37    उकर कुछ जमीन रेहे, जेके उ बेचलक, आउर दाम कर रूपया लाइन के प्रेरित मन कर पाँव में रइख देलक |
\c 5
\p \v 1   आउर हनन्याह नाँव कर एक आदमी आउर उकर जनाना सफीरा कुछ जमीन बेचलयँ |
\v 2   आउर उकर दाम में से कुछ के रइख छोड़लयँ ; आउर इ गोइठ के उकर जानाना हों जानोत रेहे, आउर उकर एक भाग लाइन के प्रेरितमन केर पाँव कर आगे राइख देलक |
\v 3   मगर पतरस कहलक ; हे हनन्याह ! शैतान तोर मन में इ गोइठ डाइल हे कि तोंय पवित्र आत्मा से झूठ कहबे, आउर जमीन कर दाम में से कुछ के राइख छोड़बे ?
\v 4   जब तक उ तोर ठिन रेहे, का तोर नी रेहे ? आउर जेखन बेचल गेलक तो का तोर वश में नी रेहे ? तोंय इ गोइठ के अपनमन में काले विचार करले ? तोंय आदमीमन से निही, मगर परमेश्वर से झूठ कहले |
\v 5   इ गोइठमन के सनते हें हनन्याह गिर पड़लक, आउर प्राण छोइड़ देलक ; आउर सउब सुनेक वालामन कर उपरे डर समाय गेलक |
\v 6   फिर जवानमन उइठ के उकर अर्थी बनालयँ आउर बाहरे लेई जाए के गाइड़ देलयँ ||
\v 7   लगभग तीन घंटा कर बाद उकर जनाना जे कुछ होई रेहे नी जाइन के, भीतरे आलक |
\v 8   तब पतरस उकर से कहलक ; मोके बताव का तोंय उ जमीन इतनेहें में बेइच रहिस ? ऊ कहलक हाँ इतने हें में |
\v 9   पतरस उकर से कहलक ; इ का गोइठ हेके तोहरे दुयो झन प्रभु कर आत्मा कर परीक्षा लागिन एका करला ? देख तोर पति के गाड़ेक वालामन दूरा हें ठड़ाल अहयँ, आउर तोके हों बहरे लई जाबयँ |
\v 10    तलेक ऊ तुरते उकर पाँव उपरे गिर पड़लक, आउर जीउ के छोइड़ देलक : आउर जवानमन भीतरे आए के उके मोरल पालयँ, आउर बाहरे लेई जाए के उकर पति केर ठिन गाइड़ देलयँ |
\v 11    आउर सउब कलीसिया उपरे आउर इ गोइठमन के सउब सुनेक वालामन उपरे, बड़का डर समाय गेलक ||
\v 12    आउर प्रेरितमन कर हाथमन से ढेइर चिन्हा आउर अद्भुत काम आदमीमन कर माझे में देखल जात रेहे (आउर सउब एक चित् होई के सुलेमान केर ओसारे में जमा होवत रहयँ |
\v 13    मगर आउर मन में से केखों इ साहस नी होवत रेहे, कि उमन में जाए मिलोब ; तेऊ ले आदमीमन उमनक बड़ाई करोत रहयँ |
\v 14    आउर विश्वास करेक वालामन ढेइर हें आदमी आउर जनाना मन प्रभु केर कलीसिया में आउर हें बगरा आए के मिलत रहलयँ | )
\v 15    हिंयाँ तक कि आदमी बीमारियामन के सड़कमन में लाइन-लाइन के, खटियामन आउर खटोलमन में लिटा देत रहयँ, कि जेखन पतरस आवी, तो उकर छाँई हें उमन में से केकरो उपरे पाइड़ जाओक |
\v 16    आउर यरूशलेम कर नगरमन से हों ढेइर आदमी बीमारियामन के आउर अशुद्ध आत्मामन कर सतालमन के लाइन-लाइन के जमा होवत रहयँ, आउर सउब के ठिक काइर देवल जात रेहे ||
\v 17    तलेक महापुरोहित आउर उकर सउब संग जे सदूकी मनक डहर कर रहयँ, हिसिंगा से भाइर उठलयँ |
\v 18    मगर प्रेरितमन के धाइर के जेहेल घर में बंद काइर देलयँ |
\v 19    मगर राइत के प्रभु कर एक स्वर्गदूत जेहेल घर केर दूरा खोइल के उमन के बाहरे लाइन के कहलक |
\v 20    कि जावा, मंदिर में ठड़ाय के, इ जीवन कर सउब गोइठमन के आदमीमन के सुनाबा |
\v 21    उमन इ सुइन के बिहान होत हें मंदिर में जाए के उपदेश देवेक लगलयँ : मगर महापुरोहित आउर उकर संगमन आए के महासभा के आउर इस्राएलीमन कर सउब मुखियामन के काइह भेजलयँ कि उमन के लानबयँ |
\v 22    मगर सिपाहीमन हुवाँ पोहोंइच के उमन के जेहेल घर में नी पलयँ, आउर घुइर के खबर देलयँ |
\v 23    कि हमरे जेहेल घर के बड़का सावधानी से बंद करल, आउर पहरेदार वालामन के बाहरे दूरामन में  ठड़ाल पाली ; मगर जब खोलली, तो भीतरे केऊ नी मिललयँ |
\v 24    जेखन मंदिर कर सरदार आउर महापुरोहितमन इ गोइठ सुनलयँ, तो उमनक विषय में भारी चिंता में पइड़ गेलयँ कि इ का होवेक चाहेला ?
\v 25    इतने में केऊ आए के उमन के बतालक, कि देखा, जेमन के तोहरे जेहेल घर में बंद काइर रइख रहा, उ आदमीमन मंदिर में ठड़ाय के आदमीमन के उपदेश देवोत हयँ |
\v 26    तलेक सरदार, सिपाहीमन कर संगे जाए के, उमन के लेई आनलयँ, मगर जबरजस्ती निहीं ; काकि उमन आदमीमन से डरात रहयँ, कि हमरे के पखना से न मरोक |
\v 27    उमन फिर लाइन के महासभा कर सामने ठड़ुवाय देलयँ : आउर महापुरोहित उमन से पुछलक |
\v 28    का हमरे तोहरे के चिताय के हुकूम नी देई रेही, कि तोहरे इ नाँव से उपदेश न करबा ? तेऊ ले देखा, तोहरे गोटा यरूशलेम के अपन उपदेश से भाइर देई हा, आउर ऊ आदमी कर लोहू हमर गर्दन उपरे लानेक चाहल |
\v 29    तलेक पतरस आउर प्रेरितमन जबाब देलयँ, कि आदमीमन कर आज्ञा से बाइढ़ के परमेश्वर कर आज्ञा कर पालन करेक हें कर्त्तव्य काम हेके |
\v 30    हमर बाप दादामन कर परमेश्वर यीशु के जियालक, जेके तोहरे क्रुस उपरे लटकाय के माइर डाइल रहा |
\v 31    ओहे के परमेश्वर प्रभु आउर उद्धारकर्ता ठहराय के, अपन दहिना हाथ से ऊँचा काइर देलक, कि ऊ इस्राएलमन के मन बदलाव  केर शक्ति आउर पापमन कर क्षमा प्रदान करोक |
\v 32    आउर हमरे इ गोइठमन कर गवाह हेकी, आउर पवित्र आत्मा हों, जेके परमेश्वर उमन के देई हे, जे उकर आज्ञा के मानेन ||
\v 33    इ सुइन के उमन जइल गेलयँ, आउर उमन के माइर डालेक चाहलयँ |
\v 34    मगर गमलीएल नाँव कर एक फरीसी जे व्यस्थापक आउर सउब आदमीमन में इज्जतदार रेहे, न्यायालय में ठड़ाय के प्रेरितमन के कटिक देरी लागिन बाहरे काइर देवेक कर हुकूम देलक |
\v 35    तलेक ऊ कहलक हे इस्राएलीमन, जे कुछ इ आदमीमन से करेक चहाला, सोइच-समइझ के करबा |
\v 36    काकि इ दिनमन से पहिले थियूदास इ कहते उठलक, कि मोंय हों कुछ हेकों ; आउर केऊ चार सौ आदमी उकर संगे होई लेलयँ, मगर ऊ मोराल गेलक : आउर जेतना आदमीमन उके मानोत रहयँ, सउब तित्तर-बित्तर होलयँ आउर मिट गेलयँ |
\v 37    उकर बाद नाँव लिखाई कर दिनमन में यहूदा गलीली उठलक, आउर कुछ आदमीमन अपन बाँटे काइर लेलयँ ; ओहों नाश होई गेलक, आउर जेतना आदमीमन उके मनोत रहयँ, सउब तित्तर-बित्तर होई गेलयँ |
\v 38    इकर लागिन अब मोंय तोहर से कहोत हों, इ आदमीमन से दूर हें रहा आउर उमन से कोनों काम ना रखा ; काकि अगर इ धर्म चाहे काम आदमीमन कर बाँटे से आहे तब तो मिट जाई |
\v 39    मगर अगर परमेश्वर कर बाँटे से आहे, तो तोहरे उके कहियो मिटाएक नी परबाँ ; कहाँ एइसन न होवोक कि तोहरे परमेश्वर से हों लड़ेकवाला ठहरबा |
\v 40    तलेक उमन उकर गोइठ माइन लेलयँ ; आउर प्रेरितमन के बुलाय के पिटवालयँ ; आउर इ हुकूम देई के छोइड़ देलयँ, कि यीशु केर नाँव से फिर गोइठमन न करबा |
\v 41    उमन इ गोइठ से खुशी होई के महासभा कर सामने से चाइल गेलयँ, कि हमरे उकर नाँव कर लागिन बेइज्जत होएक कर लायक तो ठहरली |
\v 42    आउर रोज दिन मंदिर में आउर घर-घर में उपदेश करेक, आउर इ गोइठ कर सुसमाचार सुनाएक से कि यीशु हें मसीह हेके नी रुकलयँ |
\c 6
\p \v 1   ऊ दिनमन में जब चेलामन ढेइर होवोत जात रहयँ, तब यूनानी भाषा बोलेक वालामन इब्रानिमन  उपरे कुड़कुड़एक लगलयँ, कि रोज दिन सेवकाई में हमर विधवामन केर शुद्धि नी लेवल जाएल |
\v 2   जेखन ऊ बारह चेलामन केर मंडली के अपन पासे बुलाए के कहलक, ई बेस नखें कि हमरे परमेश्वर कर वचन छोइड़ के खिलएक-पिलयाक कर सेवा में रहोब |
\v 3   इकर लागिन, हे भाईमन अपन में से सात बेस आदमीमन के जे पवित्र आत्मा आउर बुद्धि से परिपूर्ण अहयँ, चुइन लेवा, कि हमरे के उमन ई काम लागिन ठहराब |
\v 4   लेकिन हमरे तो प्रार्थना में आउर वचन केर सेवा में लइग रहब |
\v 5   ई गोइठ सउब मंडली के बेस लगलक आउर उमन स्तिफनुस नाँव एक आदमी के जे विश्वाश आउर पवित्र आत्मा से परिपूर्ण रेहे, आउर फिलिप्पुस आउर प्रखुरूस आउर नीकानोर आउर तीमोन आउर परमिनास आउर अन्ताकीवाला निकुलाउस के जे यहूदी मत में आ जाए रहयँ, चुइन लेलयँ |
\v 6   आउर इमन के प्रेरितमन के आगे आनलयँ आउर उमन प्रार्थना काइर के उमनक उपरे हाथ रखलयँ |
\v 7   आउर परमेश्वर कर वचन फैलेक लगलक आउर यरूशलेम में चेलामन कर गिनती ढेइर बढ़ेक लगलक आउर याजकमन कर एक बड़का समाज इ मत के मानेक वाला होई गेलयँ |
\v 8   स्तिफनुस अनुग्रह आउर सामर्थ से परिपूर्ण होई के आदमीमन में बड़का बड़का अद्भुत काम आउर चिन्ह दिखात रेहे |
\v 9   जेखन ऊ आराधनालय में से जे लिबिरतीनों केर कहलात रेहे, आउर कुरेनी आउर सिकंदरिया आउर किलिकिया आउर एशिया केर आदमीमन से कई एक झन उइठ के स्तिफनुस से वाद-विवाद करेक लगलयँ |
\v 10    लेकिन ऊ ज्ञान आउर ऊ आत्मा केर जेकर ऊ गोइठियात रेहे, उमन उकर से साम्हना नी काइर सकलयँ |
\v 11    इकर लागिन उमन कई आदमीमन के बहकालयँ  जे कहेक लगलयँ, कि हमरे इके मुसा आउर परमेश्वर केर विरोध में निन्दा कर गोइठ कहते सुइन ही |
\v 12    आउर आदमीमन आउर मुखियामन आउर पंडितमन के उकसाए के आलयँ आउर उके धाइर के महासभा में लेई आनलयँ |
\v 13    आउर झूठा गवाह ठड़ुवालयँ, आउर जेमन कहलयँ कि इ आदमी इ पवित्र स्थान आउर विधि के विरोध में बोलेक नी छोड़ेल |
\v 14    काकि हमरे उके इ कहते सुइन ही, कि एहे यीशु नासरी ई ठाँव के गिराई देई, जे हमरे के मूसा देई हे |
\v 15    तब सउब आदमीमन जे सभा में बइठ रहे, उकर बाटे देखलयँ तो उकर चेहरा स्वर्गदूत जइसन देखलक |
\c 7
\p \v 1   तब महायाजक कहलक, का ई गोइठमन  एइसनेहें अहयँ ?
\v 2   ऊ जबाब देलक ; हे भाईमन, आउर आबामन सुना, हमर आबामन इब्राहीम हारान में बसेक से पहिले जेखन मिसुपुतामिया में रहे ; सेखन चमकेक वाला परमेश्वर उके दर्शन देलक |
\v 3   आउर उकर से कहलक कि तोंय अपन राइज आउर अपन कुटुम्ब से निकइल के उ देश में चाइल जा, जेके मोंय तोके दिखामूँ |
\v 4   तब उ कसदिमन के राइज से निकइल कर हारान में जाए बसलक ; आउर उकर आबा कर मोरेक पाछे परमेश्वर उके हुवाँ से इ राइज में लाइन केर बसालक  जेकर में आइज तोए बाइस हिस |
\v 5   आउर उके कुछ मीरास वरन गोड़ धरेक लागिन ठाँव नी देलयँ, मगर करार करलक कि मोंय इ राइज, तोर आउर तोर पाछे तोर वंश केर हाथ काइर देमूँ मगर उ समय उकर कोनो बेटा नी रेहे |
\v 6   आउर परमेश्वर इ कहलक, तोर वंश केर आदमीमन दूसरा राइज में परदेसी होबयँ ; आउर उ उमनक के धांगर बनाबयँ, आउर चाइर सौ बरिस तक दुःख देबयँ |
\v 7   फिर परमेश्वर इ कहलक ; जे जाइत केर उमन धांगर होबयँ, उके मोंय दण्ड देमूँ ; आउर इकर बाद उमन निकइल के ऊ ठाँव में मोर सेवा करबयँ |
\v 8   आउर ऊ उमनक से खतना कर विधि बांधलक ; आउर एहे दशा में इसहाक उत्पन्न होलक ; आउर आठवे दिनमन में उकर खतना होलक ; आउर इसहाक से याकूब आउर याकूब से बारह गोतर जनमलयँ |
\v 9   आउर ऊ गोतर यूसुफ से डाह काइर के उके मिसर देश जाएक वाला मन ठिन बेचलयँ ; मगर परमेश्वर उकर संगे रेहे |
\v 10    आउर उके उकर सउब दुःख से छुड़ाए के मिसर केर राजा फिरौन केर आगे अनुग्रह आउर बुद्धि देलक, आउर ऊ उके मिसर उपरे आउर अपन सउब घर उपरे हाकिम ठहरालक |
\v 11    जेखन मिसर आउर कानन देश में अकाल पड़लक ; जेकर से बड़का दुःख होलक, आउर हमर पुरखामन के अनाज नी मिलोत रेहे |
\v 12    मगर याकूब इ सुइन के कि मिसर में धान आहे हमर बाप-दादामन के पहली बार भेजलक |
\v 13    आउर दूसर बेरा यूसुफ अपन भाईमन उपरे दिस्तार होई गेलक, आउर यूसुफ केर जाइत फिरौन के मालूम होई गेलक |
\v 14    तब यूसुफ अपने आबा याकूब आउर अपन सउब कुटुम्ब के, जे पचहत्तर आदमीमन रहयँ, बुलवाय भेजलक |
\v 15    तब याकूब मिसर में गेलक ; आउर हुवाँ ऊ आउर हमर पुरखा मन मोरलयँ |
\v 16    आउर उमन शिकिम में पोहोंचाल जाए के ऊ कब्र में रखल गेलयँ, जेके इब्राहीम चांदी देई के शिकिम में होमर केर संतान से किन लेई रेहे |
\v 17    मगर जेखन ऊ प्रतिज्ञा के पूरा होवेक समय पोहोंचलक, जे परमेश्वर इब्राहीम से काइर रेहे, तो मिसर में उमन बाइढ़ गेलयँ ; आउर ढेइर होई गेलयँ |
\v 18    जेखन तक मिसर में दूसर राजा नी होलक जे यूसुफ के नी जनोत रेहे |
\v 19    ऊ हमर जाइत से चतुराई काइर के हमर आबा दादामन केर संगे हिंयाँ तक बुरा व्यवहार करलक, कि उमन के अपन बेटामन के फेइक देवेक पड़लक कि उमन जिन्दा ना रहोब |
\v 20    ऊ समय में मूसा उत्पन्न होलक जे बहुते सुन्दर रेहे ; आउर ऊ तीन महीना तक अपन आबा घर में पोसल गेलक |
\v 21    मगर जब फेइक देवल गेलक तो फिरौन केर बेटी उके उठायँ लेलक, आउर अपन बेटा काइर के पोसलक |
\v 22    आउर मूसा के मिसरीमन कर सउब शिक्षा पढ़ल गेलक, आउर ऊ गोइठमन में सामर्थी रेहे |
\v 23    जेखन ऊ चालीस बरिस कर होलक, तो उकर मन में आलक मोंय अपन इस्राएली भाईमन से भेंट करमूँ |
\v 24    आउर ऊ एक आदमी उपरे अन्याय होवोत देइख के, उके बचालक, आउर मिस्री के मोराए के सतालमन कर बदला लेलक |
\v 25    ऊ सोचलक, कि मोर भाईमन समझबाए कि परमेश्वर मोर हाथमन से उमनक छुटकारा करी, मगर उमन न समझलयँ |
\v 26    दूसर दिन जेखन उमन संगे झगडोंत रहयँ, तो ऊ हूवाँ आए पोहोंचलक ; आउर ऊ ई काइह के मेल करेक लागिन समझालक, हे आदमीमन तोहरे तो अपनेहें भाई-भाई आहा, एक दूसर केर उपरे कइसन अन्याय करोत हा ?
\v 27    मगर जे अपन पड़ोसी से अन्याय करोत रेहे, से मूसा के ढेकेइल देलक आउर कहलक, केहर तोके हमर उपरे राइज चलाइया आउर विचार करइया ठहरालक ?
\v 28    कइल तोएँ जे लेखे ऊ मिस्री के माइर मोराले, तोएँ ओहे लेखे मोखों  माइर मोरएक खोजाथिस ?
\v 29    ई गोइठ सुइन के मूसा उहाँ से भाइग गेलक आउर मिदियान में परदेशिया होई के रहेक लगलक : उहाँ उकर दुईझन बेटा जनम होलयँ |
\v 30    जेखन पूरा चालीस बरिस बीत गेलक तो एक स्वर्गदूत सीनै पहार कर जंगल में उके जलते झाड़ी में ज्वाला लेखे दर्शन देलक  |
\v 31    ई देइख के मूसा ताजुब होई गेलक, आउर जब देखेक लागिन पासे गेलक , तो प्रभु केर ई आवाज सुनालक |
\v 32    कि मोंय तोर पुरखामनक, इब्राहीम, इसहाक आउर याकूब कर परमेश्वर हेकों : तब तो मूसा थरथराय गेलक, हियाँ तक कि उके देखेक केर साहस नी होलक |
\v 33    तब प्रभु उके कहलक ; अपन गोड़ केर जूता खोइल ले, काकि जे ठाँव में तोंय ठड़ाय हिस, उ पवित्र ठाँव हेके |
\v 34    मोंय सचमुच अपन आदमीमन केर दुर्दशा के जे मिसर में आहे, देइख हों; आउर उमनक आह आउर उमनक कांदेक सुइन हों; इकर लागिन उमन के छुड़ाएक लागिन उतइर हों | अब आव, मोंय तोखे मिसर में भेजमूँ |
\v 35    जे मूसा के उमन ई काइह के ठुकराए रहयँ कि तोके केहर हमर उपरे मालिक आउर न्यायी ठहराए हे; उके हें परमेश्वर हाकिम आउर छुड़ाएक वाला ठहरायँ हे, ऊ स्वर्गदूत केर द्वारा जे उके झाड़ी में दर्शन देवल रेहे, भेजलक |
\v 36    ओहे आदमी मिसर आउर लाल समुदर आउर जंगल में चालीस बरिस तक आचरज काम आउर चिन्हा दिखाए-दिखाए के उमन के निकलाए लानलक |
\v 37    इ ओहे मूसा हेके, जे इस्राएलीमन से कहलक; कि परमेश्वर तोहर भाईमन में से तोहर लागिन मोर जइसन एक भविष्यवक्ता उठाई |
\v 38    इ ओहे हेके, जे जंगल में कलीसिया केर माझे उ स्वर्ग दूत केर संगे सिनै पहार ऊपरे उकर से बात करलक, आउर हमर बाप-दादा मन केर संगे रेहे : उखें जीवित वचन मिललक, कि हमर तक पोहोंचाओक |
\v 39    मगर हमर बाप-दादा मन उकर मानेक नी चाहलयँ; वरन उके हटाए के अपन मन के मिस्र बाटे फिरालयँ |
\v 40    आउर हारून से कहलयँ; हमर लागिन एक एइसन देवता बनाव, जे हमर आगे-आगे चली, काकि इ मूसा जे हमरे के मिस्र देश से निकइल लानलक, हमरे नी जानिल उके का होलक ?
\v 41    उ दिनमन में उमन एक बछड़ा बनाए के, उकर मूर्ति केर आगे बलिदान चढ़ालयँ; आउर अपन हाथमन केर काम में मगन होवेक लगलयँ |
\v 42    से परमेश्वर मुँह मोइड़ के उमन के छोइड़ देलक, कि आकाश केर चींजमन के पूजोक; जइसन भविष्यवक्तामन केर किताब में लिखल आहे ;कि  हे इस्राएल केर घराना, का तोंय जंगल में चालीस बरिस तक पशुबलि आउर अन्नबलि मोके हें चढ़ाते रहबा ?
\v 43    आउर तोंय मोलेक केर तंबू आउर रिफान देवता केर तरइगन के लेई बुलोत रहा; मतलब उ आकार मन के जेके तोहरे दंडवत करेक लागिन बनाए रहा : से मोंय तोहरे के बाबुल केर बाहरे लेई जाए के बसामूँ  |
\v 44    करार केर तंबू जंगल में हमर बापदादामन केर माझे में रेहे; जइसन ऊ ठहरालक, जे मूसा से कहलक; कि जे आकार तोंय देइख हिस, उकर मोताबिक इके बनाव |
\v 45    ओहे तंबू के हमर बाप दादामन आगे समय में पाए के यहोशू केर संगे हिंयाँ लेई आनलयँ; जे समय कि उमन उ परजइतियामन केर हक पालयँ, जेमन के परमेश्वर हमर बाप दादामन केर सामने से निकलयँ देलक; आउर ऊ दाऊद केर समय तक रहलक |
\v 46    उकर ऊपरे परमेश्वर दया करलक, से ऊ बिनती करलक, कि मोंय याकूब केर परमेश्वर लागिन निवास स्थान ठहरामूँ |
\v 47    मगर सुलैमान उकर लागिन घर बनालक |
\v 48    मगर परमप्रधान हाथ केर बनाल घर में नी रहेल, जइसन कि भविष्यवक्ता कहलक |
\v 49    कि प्रभु कहेला, स्वर्ग मोर सिंहासन आउर पृथ्वी मोर पाँव तरे केर पीढ़ा हेके, मोर लागिन तोहरे कोन रकम केर घर बनाबा आउर मोर आराम केर कोन सा जगह होवी |
\v 50    का इ सउब चींजमन मोर हाथ केर बनाल ना लगे ? हे हठीले, आउर मन आउर कान केर बेखतनाल आदमीमन, तोहरे सउबखन पवित्र आत्मा केर सामना कराला |
\v 51    जइसन तोहर बाप दादामन करोत रहयँ, तइसनेहें तोहरे हों कराला |
\v 52    भविष्यवक्तामन में से के-के तोहर बाप दादामन नी सतालयँ, आउर उमन ऊ धर्मी केर आवेक केर आगे परिया से सन्देश देवेकवालामन के माइर डाललयँ, आउर अब तोहरे हों उकर धारुवाएक वाला आउर माइर डालेक वाला होला |
\v 53    तोहरे स्वर्ग दूत केर द्वारा ठहराल व्यवस्था तो पाला, मगर उकर पालन नी करला ||
\v 54    इ गोइठमन सुइन के उमन जइल गेलयँ आउर उकर ऊपरे दांत पीसेक लगलयँ |
\v 55    मगर ऊ पवित्र आत्मा से भरपूरी होई के स्वर्ग बाटे देखलक आउर परमेश्वर केर महिमा के आउर यीशु के परमेश्वर केर दाहिना बाटे ठड़ाल देइख के |
\v 56    कहलक; देखा, मोंय स्वर्ग के खुलाल, आउर आदमी केर बेटा के परमेश्वर केर दाहिना बाटे ठड़ाल देखोना |
\v 57    तब उमन बड़का शब्द से चिल्लाए के कान बंद काइर लेलयँ, आउर एक चित्त होई के उकर ऊपरे झपटलयँ |
\v 58    आउर उके नगर केर बाहरे निकलाए के पाखना से मारेक लगलयँ, आउर गवाहमन अपन लुगा उतराए रखलयँ |
\v 59    आउर उमन स्तुफिनुस के पाखना से मारोत रहलयँ, आउर ऊ इ काइह के प्रार्थना करोत रहलक; कि हे प्रभु यीशु, मोर आत्मा के ग्रहण कर |
\v 60    फिर घुटना टेइक के ऊँचा शब्द से हंकालक, हे प्रभु, इ पाप उमनक ऊपरे न लगाव, आउर इ काइह के सुइत गेलक : आउर शाऊल उकर मोराएक में सहमत रेहे||
\c 8
\p \v 1   ओहे दिन यरूशलेम केर कलीसिया ऊपरे बड़ा सतावट शुरू होवेक लगलक आउर प्रेरितमन के छोइड़ सउब के सउब यहूदिया आउर सामरिया देशमन में तित्तर बित्तर होई गेलयँ |
\v 2   आउर भक्तमन स्तुफिनुस के कब्र में रखलयँ; आउर उकर लागिन मुरुक दुःख मनालयँ |
\v 3   शाऊल कलीसिया के उजड़ात रेहे; आउर घर-घर घुइस के मरदानामन आउर जनानामन के घसीट-घसीट के जेहेल घर में डाइल देत रेहे ||
\v 4   जे तित्तर बित्तर होई रहयँ, उमन सुसमाचार सुनाते घुमलयँ |
\v 5   आउर फिलिप्पुस सामरिया नगर में जाए के आदमीमन में मसीह केर प्रचार करेक लगलक |
\v 6   आउर जे गोइठमन फिलिप्पुस कहलक उमन के आदमीमन सुइन के आउर जे चिन्हा ऊ दिखात रेहे उमन के देइख-देइख के, एक मन होई के मन लगालयँ |
\v 7   काकि ढेइरमन में से अशुध्द आत्मामन बड़का शब्द से चिल्लाते निकइल गेलयँ, आउर ढेइरमन में से लकवा मरल आउर लंगड़ा हों बेस करल गेलयँ |
\v 8   आउर उ नगर में बड़का खुशी होलक ||
\v 9   इकर से पहिले उ नगर में शमौन नाँव केर एक आदमी रेहे, जे टोना काइर के सामरिया केर आदमीमन के ताजुब करोत रेहे आउर खुद के केऊ बड़का आदमी बनात रेहे |
\v 10    आउर सउब छोट से बोड़ तक उके माइन के कहोत रहयँ, कि इ आदमी परमेश्वर केर उ शक्ति हेके, जे महान कहाएला |
\v 11    ऊ ढेइर दिनमन से उमन के अपन टोनहा केर काम से चकित काइर राइख रेहे, इ लागिन उमन उके बहुत मानोत रहयँ |
\v 12    मगर जब उमन फिलिप्पुस केर विश्वास करलयँ जे परमेश्वर केर राइज आउर यीशु केर नाँव केर सुसमाचार सुनात रेहे तो आदमीमन, का मरदाना, का जनाना बपतिस्मा लेवेक लगलयँ |
\v 13    तब शमौन खुद हों विश्वास करलक आउर बपतिस्मा लेई के फिलिप्पुस केर संगे रहेक लगलक आउर चिन्हा आउर बड़का-बड़का सामर्थ केर काम होते देइख के ताजुब होवत रेहे |
\v 14    जब प्रेरितमन जे यरूशलेम में रहयँ सुनलयँ कि सामरीमन परमेश्वर केर वचन के माइन लेई हयँ तो पतरस आउर यूहन्ना के उमन ठीन भेजलयँ |
\v 15    आउर उमन जाए के उमन लागिन प्रार्थना करलयँ कि पवित्र आत्मा के पाओक |
\v 16    काकि ऊ अब तक उमन में से केकरो ऊपरे नी उतइर रेहे, उमन तो एकला प्रभु यीशु मसीह केर नाँव में बपतिस्मा लेई रहयँ |
\v 17    तलेक उमन उमनक ऊपरे हाथ रखलयँ आउर उमन पवित्र आत्मा पालयँ |
\v 18    जब शमौन देखलक कि प्रेरितमन केर हाथ रखेक से पवित्र आत्मा देवल जाएला, तो उमनक ठीन रुपया लाइन के कहलक |
\v 19    कि इ अधिकार मोके हों देवा, कि जे केऊ ऊपरे हाथ रखमूँ, ऊ पवित्र आत्मा पाओक |
\v 20    पतरस उकर से कहलक; तोर रुपया तोर संगे नाश होओक, काकि तोंय परमेश्वर केर दान रुपयामन से कीन लेवेक केर विचार करले  |
\v 21    इ गोइठ में न तोर हिस्सा आहे, न बांटा; काकि तोर मन परमेश्वर केर आगे सोझ नखें |
\v 22    इ लागिन अपन इ बुराई से मन फिराए के प्रभु से प्रार्थना कर, सम्भाव आहे तोर मन केर विचार क्षमा करल जाई |
\v 23    काकि मोंय देखोना, कि तोंय पित्त जइसन तीता आउर अधर्म केर बंधन में पड़ाल आहिस  |
\v 24    शमौन जबाब देलक, कि तोंय मोर लागिन प्रभु से प्रार्थना कर, कि जे गोइठमन तोंय कहले, उमन में से कोनों मोर ऊपरे न आए पड़ोक  ||
\v 25    से उमन गवाही देई के आउर प्रभु केर वचन सुनाए के, यरूशलेम ले घुइर गेलयँ, आउर सामरीमन केर ढेइर गाँव मन में सुसमाचार सुनाते गेलयँ ||
\v 26    फिर प्रभु केर एक स्वर्ग दूत फिलेप्पुस से कहलक; उठ के दक्खिन बाटे उ डहर में जा, जे यरूशलेम से अज्जाह ले जाएला, आउर जंगल में आहे |
\v 27    ऊ उइठ के चाइल देलक, आउर देखा, कूश देश केर एक आदमी आवोत रेहे जे खोजा आउर कूशीमन केर रानी कन्दाके केर मंत्री आउर खजांची रेहे, आउर भजन करेक ले यरूशलेम आए रेहे |
\v 28    आउर ऊ अपन रथ में बइठल रेहे, आउर यशायाह भविष्यवक्ता केर किताब पढ़ते हुए घूरोत रेहे ||
\v 29    तलेक आत्मा फिलेप्पुस से कहलक,पासे जाए के इ रथ केर संगे होई ले |
\v 30    फिलेप्पुस उ बाटे कूइद के उके यशायाह भविष्यवक्ता केर किताब पढ़ते सुनलक, आउर पूछलक, कि तोंय जे पढ़ोत हिस का उके समझिसला हों |
\v 31    ऊ कहलक, जब तक केऊ मोके नी समझाई तो मोंय कइसन समझमूँ आउर ऊ फिलेप्पुस से बिनती करलक, कि चइढ़ के मोर ठीन बइठ |
\v 32    पवित्र शास्त्र केर जे अध्याय ऊ पढ़ोत रेहे, ऊ इ रेहे; कि ऊ भेड़ नियर मोराए जाएक ले पोहोंचाल गेलक, आउर जइसन मेमना अपन ऊन कतरेकवालामन केर सामने चुपचाप रहेला, तइसनेहें ऊ हों अपन मुँह नी खोललक |
\v 33    उकर दीन भाव में उकर न्याय होवेक नी पालक, आउर उकर परिया केर आदमीमन केर बखाइन केहर करी, काकि पृथ्वी से उकर जीउ उठाल जाएला |
\v 34    इ ले खोजे फिलेप्पुस से पूछलक; मोंय तोर से बिनती करोना, इ बताव कि भविष्यवक्ता इ कोन विषय में कहेला, अपन या केऊ दूसर केर विषय में |
\v 35    तलेक फिलेप्पुस अपन मुँह खोललक, आउर एहे शास्त्र से शुरू काइर के उके यीशु केर सुसमाचार सुनालक ||
\v 36    डहर में चलते-चलते उमन कोनों पानी केर ठाँव में पोहोंचलयँ, तलेक खोजा कहलक, देख हिंयाँ पानी आहे, अब मोके बपतिस्मा लेवेक में का रोक आहे |
\v 37    फिलेप्पुस कहलक, अगर तोंय समुचा मन से विश्वास करिसला तो होई सकेला : ऊ जबाब देलक मोंय विश्वास करोना कि यीशु मसीह परमेश्वर केर बेटा हेके |
\v 38    तलेक ऊ रथ के ठड़ुवाएक केर हुकूम देलक, आउर फिलेप्पुस आउर खोजा दूयो जंगल में उताइर पड़लयँ, आउर ऊ उके बपतिस्मा देलक |
\v 39    जब उमन पानी में से निकइल के ऊपरे आलयँ, तो प्रभु केर आत्मा फिलेप्पुस के उठाए लेई गेलक, से खोजा उके फिर नी देखलक, आउर ऊ खुशी मनाते अपन डहर में  चाइल गेलक |
\v 40    आउर फिलेप्पुस अशदोद में आए निकललक, आउर जब तक कैसरिया में नी पोहोंचलक, तब तक नगर-नगर सुसमाचार सुनाते गेलक ||
\c 9
\p \v 1   आउर शाऊल जे एखन तक प्रभु केर चेलामन के धमकाएक आउर मोराएक केर धुन में रेहे, महापुरोहित ठीन गेलक |
\v 2   आउर उकर से दमिश्क केर आराधनालयमन केर नाँव ऊपरे इ हक केर चिट्ठी माँगलक, कि का मरदाना, का जनाना, जेमन के ऊ इ डहर में पावी बाइंध के यरूशलेम में लेई आनोक |
\v 3   मगर चलते-चलते जब ऊ दमिश्क केर पासे पोहोंचलक, तो एकाएक आकाश से उकर चाइरो बाटे ज्योति चमकलक |
\v 4   आउर ऊ भूई ऊपरे गिर पड़लक, आउर इ शब्द सुनलक, कि हे शाऊल, हे शाऊल, तोंय मोके काले सताइसला ?
\v 5   ऊ पूछलक; हे प्रभु, तोंय के हेकिस ? ऊ कहलक; मोंय यीशु हेकों; जेके तोंय सताइसला |
\v 6   मगर अब उइठ जा नगर में जा, आउर जे कोनों करेक आहे, उ तोर से कहल जाई |
\v 7   जे आदमी उकर संगे रहयँ, उमन चुपचाप राइह गेलयँ; काकि शब्द तो सुनोत रहयँ, मगर केखों  देखोत नी रहयँ |
\v 8   तलेक शाऊल भूई से उठलक, मगर जब आँइख खोललक तो उके कोनों दिखाई नी देलक आउर उमन उकर हाथ धाइर के दमिश्क लेई गेलयँ |
\v 9   आउर ऊ तीन दिन तक नी देखेक परलक, आउर न खालक आउर न पीलक |
\v 10    दमिश्क में हनन्याह नाँव केर एक चेला रेहे, उकर से प्रभु दर्शन में कहलक, हे हनन्याह ! ऊ कहलक; हां प्रभु |
\v 11    तलेक प्रभु उकर से कहलक, उइठ जा उ गली में जा जे सोझ कहाएला, आउर यहूदा केर घर में शाऊल नाँव केर एक तारसी के पूइछ ले; काकि देख, ऊ प्रार्थना करोत हे |
\v 12    आउर ऊ हनन्याह नाँव केर एक आदमी के भीतरे आते अपन ऊपरे आते देइख हे; होले फिर से देखेक पाओक |
\v 13    हनन्याह जबाब देलक, कि हे प्रभु, मोंय इ आदमी केर विषय में ढेइरमन से सूइन हों, कि इ यरूशलेम में तोर पवित्र आदमीमन केर संगे बड़का-बड़का बुराई काइर हे |
\v 14    आउर हिंयाँ हों इके महापुरोहितमन केर बाटे से अधिकार मिल हे, कि जे आदमीमन तोर नाँव लेवेना उमन के बाइंध लेओक |
\v 15    मगर प्रभु उकर से कहलक, कि तोंय चाइल जा; काकि ई, तो परजाइतियामन आउर राजामन, आउर इस्राएलीमन केर सामने मोर नाँव के दिस्तार करेक लागिन मोर चुनल पात्र हेके |
\v 16    आउर मोंय उके बतामूँ, कि मोर नाँव केर लागिन उके कइसन-कइसन दुःख उठाएक पड़ी |
\v 17    तलेक हनन्याह उइठ के उ घर में गेलक, आउर उकर ऊपरे हाथ राइख के कहलक, हे भाई शाऊल, प्रभु, मतलब यीशु, जे उ डहर में, जेकर से तोंय आले तोके दिखाई देई रेहे, ओहे मोके भेइज हे, कि तोंय फिर देखेक परबे आउर पवित्र आत्मा से भरभूर होई जाबे |
\v 18    आउर तुरते उकर आँइख से छिलका जइसन गिरलक, आउर ऊ देखेक लगलक आउर उइठ के बपतिस्मा लेलक; फिर खाए के बल पालक ||
\v 19    आउर ऊ कई दिन उ चेलामन से रहलक जे दमिश्क में रहयँ |
\v 20    आउर ऊ तुरते आराधनालयमन में यीशु केर प्रचार करेक लगलक, कि ऊ परमेश्वर केर बेटा हेके |
\v 21    आउर सउब सूनेक वालामन ताजुब होई के कहेक लगलयँ; का ई ओहे आदमी न लगे जे यरूशलेम में उमन के जे इ नाँव के लेवोत रहयँ नाश करोत रेहे, आउर हिंया हों एहे लागिन आए रेहे, कि उमन के बाइंध के महापुरोहित ठिन लेई आनमूँ ?
\v 22    मगर शाऊल आउर हें सामर्थ होते गेलक, आउर इ गोइठ केर सबूत देई-देई के कि मसीह एहे हेके, दमिश्क केर रहेकवाला यहूदीमन केर मुँह बंद करते रहलक ||
\v 23    जब ढेइर दिन बीत गेलक, तो यहूदीमन मिल के उके माइर डालेक केर जाल-फंदा निकलालयँ |
\v 24    मगर उमनक जाल-फंदा  शाऊल के पता होई गेलक : उमन तो उके माइर डालेक लागिन राइत दिन दूरामन ठिन लगाल रहत रहयँ |
\v 25    मगर राइत के उकर चेलामन उके लेई के टोकरी में बइठालयँ, आउर चहारदीवारी में से लटकाए के उतराए देलयँ |
\v 26    यरूशलेम में पोहोंइच के ऊ चेलामन केर संगे मिल जाएक केर उपाय करलक : मगर सउब उकर से डरात रहयँ, काकि उमन के विश्वास नी होओत रेहे, कि ऊ हों चेला हेके |
\v 27    मगर बरनबा उके अपन संगे प्रेरितमन केर पासे लेई जाए के उमन से कहलक, कि ई कोन रीति से डहर में प्रभु के देखलक, आउर ऊ इकर से गोठियालक; फिर दमिश्क में इ कइसन साहस से यीशु केर नाँव केर प्रचार करलक |
\v 28    ऊ उमन केर संगे यरूशलेम में आते जाते रहलक |
\v 29    आउर निधड़क होई के प्रभु केर नाँव से प्रचार करोत रेहे : आउर यूनानी भाषा बोलेक वाला यहूदीमन केर संगे गोइठ बात आउर बकझक करोत रेहे; मगर उमन उकर माइर डालेक केर कोशिश करोत रहयँ |
\v 30    इ जाइन के भाई उके कैसरिया में लेई आनलक, आउर तरसुस ले भेइज देलक ||
\v 31    से समुचा यहूदिया, आउर गलील,आउर समरिया में कलीसिया के चैन मिललक, आउर उकर उन्नति होते गेलक; आउर ऊ प्रभु केर डर आउर पवित्र आत्मा केर शांति में चलते आउर बढ़ते जात रेहे ||
\v 32    आउर एइसन होलक कि पतरस हर जगह घूमते हुए, उ पवित्र आदमीमन ठिन हों पोहोंचलक, जे लुद्दा में रहोत रहयँ |
\v 33    हूँवा से ऐनियास नाँव केर लकवा मराल एक आदमी मिललक, जे आठ बरिस से खाटी ऊपरे पड़ाल रेहे |
\v 34    पतरस उकर से कहलक; हे ऐनियास ! यीशु मसीह तोके चंगा करेला; उठ, अपन डिसना बिछाव: तब ऊ तुरते उइठ ठड़ालक |
\v 35    आउर लुद्दा आउर शारोन केर सउब रहेक वालामन उके देइख के प्रभु केर बाटे मुड़लयँ ||
\v 36    याफा में तबीता मतलब दोरकास नाँव केर एक विश्वासिनी रहोत रेहे, ऊ ढेइर बेस-बेस काम आउर दान करोत रेहे |
\v 37    ओहे दिनमन में ऊ बीमार होई के मोइर गेलक; आउर उमन उके नहुवाए के पटेइन ऊपरे राइख देलयँ |
\v 38    आउर इ लागिन कि लुद्दा याफा केर पासे रेहे, चेलामन इ सुइन के कि पतरस हूँवा आहे दूई झन आदमीमन के भेइज के उकर से बिनती करलयँ कि हमर ठिन आवेक में देरी न करबे |
\v 39    तलेक पतरस उइठ के उमनक संगे होई लेलक, आउर जब पोहोंइच गेलक, तो उमन उके उ पटेइन ऊपरे लेई गेलयँ; आउर सउब विधवामन कांदते उकर ठिन आए ठड़ालयँ; आउर जे कुरता आउर लुगा दोरकास उमनक  संगे राइह के बनाए रेहे, दिखाएक लगलयँ | 
\v 40    तलेक पतरस सउब के बाहरे काइर देलक, आउर ठेहुना टेइक के प्रार्थना करलक; आउर लाश केर बाटे देइख के कहलक; हे तबीता उठ : तलेक ऊ अपन आँइख खोइल देलक; आउर पतरस के देइख के उठ बइठलक |
\v 41    ऊ हाथ देई के उके उठालक आउर पवित्र आदमीमन आउर विधवामन के बुलाए के उके जीते जागते देखाए देलक |
\v 42    इ गोइठ समुचा याफा में फाइल गेलक : आउर ढेइरमन प्रभु ऊपरे विश्वास करलयँ |
\v 43    आउर पतरस याफा में शमौन नाँव केर कोनों चमड़ा केर धंधा करेकवालामन केर हिंयाँ ढेइर दिन तक रहलक ||
\c 10
\p \v 1   कैसरिया में कुरनेलियुस नाँव केर एक आदमी रेहे जे इतावलियानी नाँव केर पलटन केर सूबेदार रेहे |
\v 2   ऊ भक्त रेहे, आउर अपन समूचा घराने समेत परमेश्वर से डरात रेहे, आउर यहूदी आदमीमन के ढेइर दान देत रेहे आउर बराबइर परमेश्वर से प्रार्थना करोत रेहे |
\v 3   ऊ दिन केर तीसरा पहर केर पासे दर्शन में सफा रूप से देखलक, कि परमेश्वर केर एक दूत मोर ठीन भीतरे आए के कहेला; हे कुरनेलियुस |
\v 4   ऊ उके ध्यान से देखलक; आउर डराए के कहलक; हे प्रभु का हेके ऊ उकर से कहलक, तोर प्रार्थना आउर तोर दान याइद लागिन परमेश्वर केर सामने पोहोंइच हे |
\v 5   आउर अब याफा में आदमी भेइज के शमौन के, जे पतरस कहाएला, बुलवाए ले |
\v 6   ऊ शमौन चमड़ा केर धंधा करेक वाला ठिन गोतिया हेके, जेकर घर समुद्र केर किनारे आहे |
\v 7   जब ऊ स्वर्ग दूत जे उकर से बात काइर रेहे चाइल गेलक, तो ऊ दूई झन धांगर, आउर जे उकर ठिन हाजिर रहोत रहयँ उमन में से एक भक्त सिपाही के बुलालक |
\v 8   आउर उमन के सउब गोइठ बताए के याफा ले भेजलक ||
\v 9   दूसर दिन, जब उमन चलते-चलते नगर केर पासे पोहोंचलयँ, तो दुई पहर केर पासे पतरस छाइन ऊपरे प्रार्थना करेक चढ़लक |
\v 10    आउर उके भूख लगलक, आउर कोनों खाएक चाहोत रेहे; मगर जब उमन तैयार करोत रहयँ, तो ऊ बेहोश होई गेलक |
\v 11    आउर ऊ देखलक, कि आकाश खुइल गेलक; आउर एक पात्र बड़का चादर लेखे चाइरो कोना से लटकते पृथ्वी बाटे उतरोत हे |
\v 12    जेकर में पृथ्वी केर सउब रकम केर चाइर गोड़वा आउर रेंगेक वाला जानवरमन आउर आकाश केर चराईमन रहयँ |
\v 13    आउर उके एक एइसन शब्द सुनाई देलक, कि हे पतरस उठ, माइर के खा |
\v 14    मगर पतरस कहलक, निहीं प्रभु, हरगिज निहीं; काकि मोंय कहियो कोनों अपवित्र या अशुध्द चींज नी खाए हों |
\v 15    फिर दूसरी बार उके शब्द सुनाई देलक, कि जे कुछ परमेश्वर शुध्द ठहराए हे, उके तोंय अशुध्द न कह |
\v 16    तीन बार एइसन हें होलक; तलेक तुरते उ पात्र आकाश में उठाए लेवल गेलक ||
\v 17    जब पतरस अपन मन में बुझेक नी परोत रेहे, कि इ दर्शन जे मोंय देखलों का हेके, तो देखा, उ आदमीमन जेमन के कुरनेलियुस भेइज रेहे, शमौन केर घर केर पता लगाए के दूरा ठिन आए ठड़ालयँ |
\v 18    आउर हंकाए के पूछेक लगलयँ, का शमौन जे पतरस कहाएला, हिंयाँ  गोतिया आहे |
\v 19    पतरस जे उ दर्शन के सोचोत हें रेहे, कि आत्मा उकर से कहलक, देख, तीन आदमी तोर खोज में अहयँ |
\v 20    से उइठ के नीचे जा, आउर बे फिकिर उमन केर संगे होई ले; काकि मोंय हें उमन के भेइज हों |
\v 21    तलेक पतरस उताइर के ऊ आदमीमन से कहलक; देखा, जेकर खोजार तोहरे करोत हा, ऊ मोंय हें हेकों; तोहर आवेक केर का कारण आहे |
\v 22    उमन कहलयँ; कुरनेलियुस सूबेदार जे धर्मी आउर परमेश्वर से डराएक वाला आउर समूचा यहूदी जाइत में बेस नामी आदमी हेके, ऊ एक पवित्र स्वर्गदूत से इ चितावनी पाए हे, कि तोके अपन घर बुलाए के तोर से वचन सुनी |
\v 23    तलेक ऊ उमन के भीतरे बुलाए के उमनक गोतियारी करलक || आउर दूसर दिन, ऊ उमनक संगे गेलक आउर याफा केर भाईमन में से कई झन उकर संगे होई लेलयँ |
\v 24    दूसर दिन उमन कैसरिया में पोहोंचलयँ, आउर कुरनेलियुस अपन कुटुम्बमन आउर प्रिय मित्रमन के जमा काइर के उमनक डहर जोहोत रेहे |
\v 25    जब पतरस भीतरे आवोत रेहे, तो कुरनेलियुस उकर से भेंट करलक, आउर पाँव पइड़ के जोहार करलक |
\v 26    मगर पतरस उके उठाए के कहलक, ठड़ाव, मोंय हों तो आदमी हेकों |
\v 27    आउर उकर संगे बातचीत करते भीतरे गेलक, आउर ढेइर आदमीमन के जमा देइख के |
\v 28    उमन से कहलक, तोहरे जनाला, कि परजाइत केर संगति करेक या उकर हिंयाँ  जाएक यहूदी केर लागिन अधर्म हेके, मगर परमेश्वर मोके बताए हे, कि केऊ आदमी के अपवित्र चाहे माइला नी कहमूँ |
\v 29    एहे लागिन जब बुलाल गेलों; तो बिना कुछ कहले चाइल आलों : अब मोंय पूछोना कि मोके का काम लागिन बुलाल जाए हे |
\v 30    कुरनेलियुस कहलक; कि इ घड़ी पूरा चाइर दिन होलक, कि मोंय अपन घर में तीसरा पहर के प्रार्थना करोत रहों; कि देखा, एक आदमी चमकीला लुगा पिंधाल, मोर सामने आए ठड़ालक |
\v 31    आउर कहेक लगलक, हे कुरनेलियुस, तोर प्रार्थना सुइन लेवल गेलक, आउर तोर दान परमेश्वर केर सामने याइद करल जाए हे |
\v 32    इ लागिन केखों याफा भेइज के शमौन के जे पतरस कहाएला, बुलाव; ऊ समुद्र केर किनारे शमौन चमड़ा केर धंधा करेक वाला केर घर में गोतिया आहे |
\v 33    तलेक मोंय तुरते तोर ठिन आदमी भेजलों, आउर तोंय भला करले, जे आए गेले : अब हमरे सउब हिंयाँ परमेश्वर केर सामने अहीं, होले जे कुछ परमेश्वर तोर से कइह हे उके सुनोब |
\v 34    तलेक पतरस मुँह खोइल के कहलक;
\v 35    अब मोके निश्चय होलक, कि परमेश्वर केकरो पक्ष नी करेल, वरन हर जाइत में जे उकर से डराएल आउर धर्म केर काम करेला, उ उके बेस लगेला |
\v 36    जे वचन के ऊ इस्राएलीमन ठिन भेजलक, जब कि ऊ यीशु मसीह केर द्वारा (जे सउब केर प्रभु हेके ) शांति केर सुसमाचार सुनालक |
\v 37    ऊ गोइठ के तोहरे जनाला जे यूहन्ना केर बपतिस्मा केर प्रचार केर बाद गलील से शुरू काइर के समूचा यहूदिया में फाइल गेलक |
\v 38    कि परमेश्वर कोन रीति से यीशु नासरी के पवित्र आत्मा आउर सामर्थ से अभिषेक करलक : ऊ भलाई करेल, आउर सउब के जे शैतान केर सताल रहयँ, बेस करते घुमलक; काकि परमेश्वर उकर संगे रेहे |
\v 39    आउर हमरे उ सउब काममन केर गवाह हेकी; जे ऊ यहूदिया केर देश आउर यरूशलेम में हों करलक, आउर उमन उके काठ में लटकाए के माइर डाललयँ |
\v 40    उके परमेश्वर तीसरा दिन जियालक, आउर दिस्तार हों काइर देई हे |
\v 41    सउब आदमीमन के निहीं वरन उ गवाहमन के जेमन के परमेश्वर पहिले से चुइन लेई रेहे, मतलब हमरे के जेमन उकर मोरलमन में से जी उठेक केर बाद उकर संगे खालयँ पीलयँ |
\v 42    आउर ऊ हमरे के हुकूम देलक, कि आदमीमन में प्रचार करा; आउर गवाही देवा, कि इ ओहे हेके; जेके परमेश्वर जीवितमन आउर मोरलमन केर न्यायी ठहराए हे |
\v 43    उकर सउब भविष्यवक्ता गवाही देवेना, कि जे केऊ उकर ऊपरे विश्वास करी, उके उकर नाँव केर द्वारा पापमन केर क्षमा मिली ||
\v 44    पतरस इ गोइठ कहोत हें रेहे, कि पवित्र आत्मा वचन केर सउब सुनाइया मन ऊपरे उताइर आलक |
\v 45    आउर जेतना छठी करल विश्वासी मन पतरस केर संगे आए रहयँ, उमन सउब ताजुब होलयँ कि परजाइतियामन ऊपरे हों पवित्र आत्मा केर दान उझलाल जाए हे |
\v 46    काकि ऊमन उमन के रकम-रकम केर भाषा बोलते आउर परमेश्वर केर बड़ाई करते सुनलयँ |
\v 47    इ ले पतरस कहलक; का केऊ पानी के रोइक सकेला, कि इमन बपतिस्मा न पाओक, जे मन हमर लेखे नवाँ पवित्र आत्मा पाए हयँ |
\v 48    आउर ऊ आज्ञा देलक कि उमन के यीशु मसीह नाँव में बपतिस्मा देवल जाओक : तलेक उमन उकर से बिनती करलयँ कि कुछ दिन हमर संगे रह ||
\c 11
\p \v 1   आउर प्रेरितमन आउर भाईमन जे यहूदिया में रहयँ सुनलयँ, कि दूसर जाइतमन हों परमेश्वर केर वचन के माइन लेई हयँ |
\v 2   आउर जब पतरस यरूशलेम में आलक तो खतना करल आदमीमन उकर से बक-झक करेक लगलयँ |
\v 3   कि तोंय बेखतनाल आदमीमन केर हियाँ जाएके उमनक संगे खाले |
\v 4   तलेक पतरस उमन के शुरू से क्रमानुसार कइह सुनालक;
\v 5   कि मोंय याफा नगर में प्रार्थना करोत रहों, आउर बेसुध होई के एक दर्शन देखलों, कि एक बासन बड़का चादर केर जइसन चाइरो कोना से लटकाल, आकाश से उताइर के मोर ठिन आलक |
\v 6   जब मोंय उकर ऊपरे ध्यान देलों, तो पृथ्वी केर चाइर गोड़वा आउर जंगली जानवर आउर रेंगेक वाला जीव आउर आकाश केर चराई देखलों |
\v 7   आउर इ शब्द हों सुनलों कि हे पतरस उठ माइर आउर खा |
\v 8   मोंय कहलों, निहीं प्रभु, निहीं, काकि कोनों अपवित्र या अशुध्द चींज मोर मुँह में कहियो नी गेलक |
\v 9   इकर जबाब में  दूसरी बार शब्द होलक, जे कुछ परमेश्वर सफा ठहराए हे, उके माइला न कह |
\v 10    तीन बार एइसनेहें होलक; तलेक सउब कुछ फिर आकाश ऊपरे खींच लेवल गेलक |
\v 11    आउर देखा, तुरते तीन आदमी जे कैसरिया से मोर ठिन भेजल जाए रहयँ, उ घर में जेकर में मोंय रहों, आए के ठड़ाए गेलयँ |
\v 12    तलेक आत्मा मोर से उमनक संगे बे फिकिर होई लेवेक कहलक, आउर इ छाव भाई हों मोर संगे होई लेलयँ; आउर हमरे ऊ आदमी केर घर में गेली |
\v 13    आउर ऊ बतालक, कि मोंय एक स्वर्ग दूत के अपन घर में ठड़ाल देखलों, जे मोर से कहलक, कि याफा में आदमी भेइज के शमौन के जे पतरस कहाएल, बुलवाए ले |
\v 14    ऊ तोर से एइसन गोइठमन कही, जेकर द्वारा तोंय आउर तोर सउब घराना छुटकारा पावी |
\v 15    जब मोंय गोठियक लगलों, तो पवित्र आत्मा उकर ऊपरे ओहे लेखे उतरलक, जे लेखे से शुरू में हमर ऊपरे उतइर रेहे |
\v 16    तलेक मोके प्रभु केर उ वचन याइद आलक; जे ऊ काइह रेहे; कि यूहन्ना तो पानी से बपतिस्मा देलक मगर तोहरे पवित्र आत्मा से बपतिस्मा पाबा |
\v 17    से जबकि परमेश्वर उमन के हों ओहे दान देलक, जे हमरे के प्रभु यीशु मसीह केर ऊपरे विश्वास करेक से मिल रेहे; तो मोंय केहर रहों जे परमेश्वर के रोइक सकतों ?
\v 18    इ सुइन के उमन चुप रहलयँ, आउर परमेश्वर केर बड़ाई काइर के कहेक लगलयँ, तब तो परमेश्वर दूसर जाइतमन के हों जीवन केर लागिन मन बदलाव केर दान देई हे ||
\v 19    से जे आदमीमन उ क्लेश केर चलते जे स्तिफनुस केर कारण पइड़ रेहे, तित्तर बित्तर होई जाए रहयँ, उमन घूमते-घूमते फिनिके आउर कुप्रुस आउर अंताकिया में पोहोंचलयँ; मगर यहूदीमन के छोइड़ आउर केखों वचन नी सुनात रहयँ |
\v 20    मगर उमन में से केतनो कुप्रुसी आउर कुरेनी रहयँ, जे अंताकिया में आए के यूनानीमन के हों प्रभु यीशु केर सुसमाचार केर गोइठ सुनाएक लगलक |
\v 21    आउर प्रभु केर हाथ उमनक ऊपरे रेहे, आउर ढेइर आदमीमन विश्वास काइर के प्रभु केर बाटे घुरलयँ |
\v 22    तलेक उमनक बखाइन यरूशलेम केर कलीसिया केर सुनेक में आलक, आउर उमन बरनबास के अंताकिया भेजलयँ |
\v 23    ऊ हूँवा पोहोंइच के, आउर परमेश्वर केर अनुग्रह के देइख के खुशी होलक; आउर सउब के उपदेश देलक कि तन मन लगाए के प्रभु से लिपटाल रहा |
\v 24    काकि ऊ एक भला आदमी रेहे; आउर पवित्र आत्मा आउर विश्वास से भरपूर रेहे : आउर ढेइर हें आदमीमन प्रभु में आए मिललयँ |
\v 25    तलेक ऊ शाऊल के ढूंढ़ेक लागिन तरसुस चाइल गेलक |
\v 26    आउर जेखन उकर से मिललक तो उके अंताकिया में लानलक, आउर एइसन होलक कि उमन एक साल तक कलीसिया केर संगे मिलोत रहयँ आउर ढेइर आदमीमन के उपदेश देवत रहलयँ, आउर चेलामन सउब से पहिले अंताकिया में हें मसीही कहालयँ ||
\v 27    ओहे दिनमन में कई झन भविष्यवक्ता यरूशलेम से अंताकिया में आलयँ |
\v 28    उमन में से अगबुस नाँव केर एक झन ठड़ाए के आत्मा केर अगुवाई से इ बतालक, कि गोटा जगत में बड़का अकाल पड़ी, आउर उ अकाल क्लौदियुस केर समय में पड़लक |
\v 29    तलेक चेलामन ठहरालयँ, कि हर एक अपन-अपन पूँजी केर मोताबिक यहूदिया में रहेक वाला भाईमन केर सेवा लागिन कुछ भेजबयँ |
\v 30    आउर उमन एइसनेहें करलयँ; आउर बरनबास आउर शाऊल केर हाथ में मुखियामन ठीन कुछ भेइज देलयँ ||
\c 12
\p \v 1   उ समय हेरोदेस राजा कलीसिया केर कई एक आदमीमन के दुःख देवेक लागिन उमनक ऊपरे हाथ डाललक |
\v 2   ऊ यूहन्ना केर भाई याकूब के तलवेइर से मारवाए डाललक |
\v 3   आउर जेखन ऊ देखलक, कि यहूदीमन इकर से खुश होवेना, तो ऊ पतरस के हों धाइर लेलक : उ दिन बेखमीर रोटी केर दिन रेहे |
\v 4   आउर ऊ उके धाइर के जेहेल घर में डाललक, आउर रखवाली लागिन चाइर-चाइर सिपाहीमन केर चाइर पहरा में रखलक : इ आसरा से कि पास्का केर बाद उके आदमीमन केर सामने लानमूँ |
\v 5   से जेहेल घर में पतरस केर रखवाली होवत रेहे; मगर कलीसिया उकर लागिन बत्ती लगाए के परमेश्वर से बिनती करोत रेहे |
\v 6   आउर जेखन हेरोदेस उके उमनक सामने लानेकवाला रेहे, तो ओहे राइत पतरस दूईठु सिकड़ी से बांधल, दुई झन सिपाहीमन केर माझे निंदात रेहे : आउर पहरेदारमन दूरा में जेहेल घर केर रखवाली करोत रहयँ |
\v 7   तो देखा, प्रभु केर एक स्वर्गदूत आए के ठड़ालक : आउर उ कोठरी में ज्योति चमकलक : आउर पतरस केर पसली ऊपरे हाथ माइर के उके जगालक, आउर कहलक: उठ, फुर्ती कर, आउर उकर हाथ से सिकड़ी खुइल के गिर गेलक |
\v 8   तलेक स्वर्ग दूत उकर से कहलक डांड़ा बांध आउर अपन जूता पिंध ले : ऊ उसनेहें करलक, फिर ऊ उकर से कहलक; अपन लुगा पिंध के मोर पीछे होई ले |
\v 9   ऊ निकइल के उकर पीछे होई लेलक; मगर इ नी जनोत रेहे, कि जे कुछ स्वर्ग दूत करोत हे, उ सचमुच हेके, वरन इ समझलक, कि मोंय दर्शन देखोत हों |
\v 10    तलेक उमन पहला आउर दूसरा पहरा से निकइल के उ लोहा केर फाटक में पोहोंचलयँ, जे नगर बाटे आहे; ऊ उमनक लागिन अपने आप खुइल गेलक : आउर उमन निकइल के एक हें गली में होई के गेलयँ, इतने में स्वर्ग दूत उके छोइड़ के चाइल गेलक |
\v 11    तलेक पतरस चेइत के कहलक; अब मोंय सच जाइन लेलों कि प्रभु अपन स्वर्ग दूत भेइज के मोके हेरोदेस केर हाथ से छुड़ाए लेलक, आउर यहूदीमन केर सउब आसरा के तोइड़ देलक |
\v 12    आउर इ सोइच के, ऊ उ यूहन्ना केर आयो मरियम केर घर आलक, जे मरकुस कहाएला; हूँवा ढेइर आदमीमन जमा होई के प्रार्थना करोत रहयँ |
\v 13    जेखन ऊ फाटक केर खिड़की ठोकठोकालक, तो रुदे नाँव केर एक धांगरिन सुनेक लागिन आलक |
\v 14    आउर पतरस केर आवाज चिन्ह के, ऊ खुशी केर मारे फाटक नी खोललक; मगर कूइद के भीतरे गेलक, आउर बतालक, कि पतरस दूरा ठिन ठड़ाल आहे |
\v 15    उमन उकर से कहलयँ; तोंय पागल हेकिस, मगर ऊ जोर देई के कहलक; कि एइसनेहें आहे : तलेक उमन कहलयँ, उकर स्वर्ग दूत होवी |
\v 16    मगर पतरस ठोकठोकाते हें रहलक : से उमन खिड़की खोललयँ, आउर उके देइख के ताजुब होई गेलयँ |
\v 17    तलेक ऊ उमन के हाथ से इशारा करलक, कि चुप रहबा; आउर उमन के बतालक, कि प्रभु का लेखे से मोके जेहेल घर से निकइल लाइन हे : फिर कहलक, कि याकूब आउर भाईमन के इ गोइठ काइह देबा; तलेक निकइल के दूसर जगह चाइल गेलक |
\v 18    बिहान के सिपाहीमन में बडका हलचल होवेक लगलक, कि पतरस का होलक |
\v 19    जेखन हेरोदेस उकर खोज करलक, आउर नी पालक; तो पहरेदारमन केर जाँच काइर के हुकूम देलक कि उमन के माइर डालाल जाओक : आउर ऊ यहूदिया के छोइड़ के कैसरिया में जाए रहलक ||
\v 20    आउर ऊ सूर आउर सैदा केर आदमीमन से ढेइर नाखुश रेहे; से उमन एक चित्त होई के उकर ठिन आलयँ आउर बलास्तुस के, जे राजा केर एक कर्मचारी रेहे, मनाए के मेल करेक चाहलयँ; काकि राजा केर देश से उकर देश केर पालन पोषण होवत रेहे |
\v 21    आउर ठहराल दिन हेरोदेश राजसी लुगा पिंध के गद्दी में बइठलक; आउर उमन के उपदेश देवेक लगलक |
\v 22    आउर आदमीमन चिल्लाए उठलयँ, कि इ तो आदमी केर निहीं परमेश्वर केर शब्द हेके |
\v 23    ओहे बेरा प्रभु केर एक स्वर्ग दूत तुरते उके मारलक, काकि ऊ परमेश्वर केर महिमा नी करलक आउर ऊ कीड़ा पाइड़ के मोइर गेलक ||
\v 24    मगर परमेश्वर केर वचन बढ़ते आउर फैलते गेलक ||
\v 25    जब बरनबास आउर शाऊल अपन सेवा पूरा काइर चुकलयँ, तो यूहन्ना के जे मरकुस कहाएल संगे लेई के यरूशलेम से घुरलयँ ||
\c 13
\p \v 1   अंताकिया केर कलीसिया में केतना भविष्यवक्ता आउर उपदेशक रहयँ; अर्थात बरनबास आउर शमौन जे  नीगर कहाएला; आउर लूकियुस कुरेनी, आउर चौथाई देश केर राजा हेरोदेस केर  दूध-भाई मनाहेम आउर शाऊल |
\v 2   जब उमन उपवास सहित प्रभु केर उपासना करोत रहयँ, तो पवित्र आत्मा कहलक; मोर निमित्त बरनबास आउर शाऊल के उ काम लागिन अलग करा जेकर लागिन मोंय उमन के बुलाए हों |
\v 3   तलेक उमन उपवास आउर प्रार्थना काइर के आउर उमनक ऊपरे हाथ राइख के उमन के विदा करलयँ ||
\v 4   से उमन पवित्र आत्मा केर भेजल सिलूकिया गेलयँ; आउर हूँवा से जहाज ऊपरे चाइढ़ के कुप्रुस चललयँ |
\v 5   आउर सलमीस में पोहोंइच के, परमेश्वर केर वचन यहूदीमन केर आराधनालयमन में सुनालयँ; आउर यूहन्ना उमनक सेवक रेहे |
\v 6   आउर उ समूचा टापू में होते पाफुस तक पोहोंचलयँ; हूँवा बार-यीशु नाँव केर यहूदी टोनहा आउर झूठा भविष्यवक्ता मिललक |
\v 7   ऊ सिरिगयुस पौलुस सूबे केर संग रेहे, जे बुध्दिमान पुरुष रेहे : ऊ बरनबास आउर शाऊल के अपन ठीन बुलाए के परमेश्वर केर वचन सुनेक चाहलयँ |
\v 8   मगर इलिमास टोनहा, काकि एहे उकर नाँव केर अर्थ हेके उमनक सामना काइर के, सूबे के विश्वास करेक से रोकेक चाहलक |
\v 9   तलेक शाऊल जेकर नाँव पौलुस हों हेके, पवित्र आत्मा से भरपूर होई के उकर बाटे टकटकी लगाए के कहलक |
\v 10    हे सउब कपटी आउर सउब चतुराई से भरल शैतान केर संतान, सकल धरम केर बैरी, का तोंय प्रभु केर सोझ डहरमन के टेढ़ा करेक नी छोड़बे ?
\v 11    अब देख, प्रभु केर हाथ तोर ऊपरे लगल आहे; आउर तोंय कुछ समय तक अंधा रहबे आउर बेइर के नी देखबे : तलेक तुरते धुँधला आउर अंधार उकर ऊपरे छाय गेलक, आउर ऊ हिने-हुने छूवेक लगलक, होले केऊ उकर हाथ धाइर के लेई चलोक |
\v 12    तलेक सूबेदार जे कुछ होई रेहे, देइख के आउर प्रभु केर उपदेश से ताजुब होई के विश्वास करलक ||
\v 13    पौलुस आउर उकर संग पाफुस से जहाज खोइल के पंफूलिया केर पिरगा में आलयँ : आउर यूहन्ना उमन के छोइड़ के यरूशलेम घुइर गेलक |
\v 14    आउर पिरगा से आगे बाइढ़ के उमन पिसिदिया केर अंताकिया में पोहोंचलयँ; आउर आराम केर दिन आराधनालय में बाइठ गेलयँ |
\v 15    आउर व्यवस्था आउर भविष्यवक्तामन केर किताब से पढ़ेक केर बाद सभा केर सरदारमन उमन ठिन काइह भेजलयँ, कि हे भाईमन, अगर आदमीमन केर उपदेश लागिन तोहर मन में कोनों गोइठ आहे तो कहा |
\v 16    तलेक पौलुस ठड़ाए के आउर हाथ से इशारा काइर के कहलक; हे इस्राएलीमन आउर परमेश्वर से डराएक वालामन, सुना |
\v 17    इ इस्राएली आदमीमन केर परमेश्वर हमर बाप दादामन के चुइन लेलक, आउर जब इमन मिस्र देश में परदेशी होई के रहोत रहयँ, तो उमन के बढ़ोतरी करलक : आउर बलगार हाथ से निकलय लानलक |
\v 18    आउर ऊ लगभग चालीस बरिस तक जंगल में उकर सहते रहलक |
\v 19    आउर कनान देश में सात जाइतमन कर नाश काइर के उमनक देश लगभग साढ़े चार सौ बरिस में इमनक बपौती हक में काइर देलक |
\v 20    इकर बाद ऊ सामुएल भविष्यवक्ता तक उमन में न्यायी  ठहरालक |
\v 21    उकर बाद उमन एक राजा माँगलयँ : तलेक परमेश्वर  चालीस बरिस लागिन बिन्यामीन केर गोत्र में से एक आदमी;मतलब कीश केर बेटा शाऊल के उमनक ऊपरे राजा ठहरालक |
\v 22    फिर उके अलग काइर के दाऊद के उमनक राजा बनालक; जेकर विषय में ऊ गवाही देलक, कि मोके एक आदमी यिशै केर बेटा दाऊद, मोर मन केर मोताबिक मिल जाए हे; ओहे मोर सउब इच्छा के पूरा करी |
\v 23    इकरे वंश में से परमेश्वर अपन करार केर मोताबिक इस्राएल केर पासे एक उध्दारकर्ता, मतलब यीशु के भेजलक |
\v 24    जेकर आवेक से पहिले यूहन्ना सउब इस्राएलीमन के मन फिराव केर बपतिस्मा कर प्रचार करलक |
\v 25    आउर जब यूहन्ना अपन दौर पूरा करेक वाला रेहे, तो ऊ कहलक, तोहरे मोके का समझल ? मोंय ऊ ना लगों  | वरन देखा, मोर बाद एक आवेक वाला आहे, जेकर गोड़ केर जूता मोंय खोलेक केर लाएक नखों |
\v 26    हे भाईमन, तोहरे जे इब्राहीम केर संतान हेका; आउर तोहरे जे परमेश्वर से डाराला, तोहर ठिन इ उध्दार केर वचन भेजल जाए हे |
\v 27    काकि यरूशलेम केर रहइयामन आउर उमनक सरदारमन, न उके चिन्हलयँ, आउर न भविष्यवक्तामन केर गोइठ समझलयँ; जे हर आराम केर दिन पढ़ल जाएला, इ लागिन उके दोषी ठहराए के उमन के पूरा करलयँ |
\v 28    उमन माइर डालेक केर लाएक कोनों दोष उकर में नी पालयँ, तेउले पीलातुस से बिनती करलयँ, कि ऊ माइर डालल जाओक |
\v 29    आउर जब उमन उकर विषय में लिखल सउब गोइठमन के पूरा करलयँ, तो उके क्रूस ऊपरे से उतराए के कब्र में रखलयँ |
\v 30    मगर परमेश्वर उके मोरलमन में से जियालक |
\v 31    आउर ऊ उमन के जे उकर संगे गलील से यरूशलेम आए रहयँ, ढेइर दिन तक दिखाई देवत रहलक; आदमीमन केर सामने अब ओहो मन उकर गवाह हेकयँ |
\v 32    आउर मोंय तोहरे के उ प्रतिज्ञा केर विषय में, जे बाप दादामन से करल जाए रेहे, इ सुसमाचार सुनावना |
\v 33    कि परमेश्वर यीशु के जियाय के, ओहे करार हमर संतानमन लागिन पूरा करलक, जइसन दूसरा भजन में हों लिखल आहे, कि तोंय मोर बेटा हेकिस; आइज मोंय हें तोके जनमाय हों |
\v 34    आउर उकर इ रीति से मोरल मन में से जियाएक केर विषय में हों, कि ऊ कहियो न सड़ोक, ऊ एइसन काइह हे; कि मोंय दाऊद केर ऊपरे केर पवित्र आउर अचल दया तोहर ऊपरे करमूँ |
\v 35    इ लागिन ऊ एक आउर भजन में हों काइह हे : कि तोंय अपन पवित्र जन के सड़ेक नी देबे |
\v 36    काकि दाऊद तो परमेश्वर केर इच्छा केर मोताबिक अपन समय में सेवा काइर के सुइत गेलक; आउर अपन बाप दादामन में जाए मिललक; आउर सइड़ हों गेलक |
\v 37    मगर जेके परमेश्वर जियालक, ऊ सड़े क नी पालक |
\v 38    इ लागिन, हे भाईमन; तोहरे जाइन लेवा कि इकरे द्वारा पापमन केर क्षमा केर समाचार तोहरे के देवल जात हे |
\v 39    आउर जे गोइठमन से तोहरे मूसा केर व्यवस्था केर द्वारा निर्दोष नी ठहरेक परोत रहा, ओहे सउब से हर एक विश्वास करेक वाला उकर द्वारा निर्दोष ठहरेला |
\v 40    इ लागिन सावधान रहा, एइसन न होओक, कि जे भविष्यवक्तामन केर किताब में आए हे,
\v 41    तोहर ऊपरे हों आए पड़ी, कि हे निंदा कराइयामन, देखा, आउर ताजुब होवा, आउर मिट जावा; काकि मोंय तोहर दिनमन में एक काम करोना, एइसन काम, कि अगर केऊ तोहर से उकर चर्चा करी, तो तोहरे कहियो विश्वास न करबा ||
\v 42    उकर बाहरे निकलेक बेरा आदमीमन उकर से विनती करेक लगलयँ, कि अगला आराम केर दिन हमरे के इ गोइठमन सुनाल जाओक |
\v 43    आउर जब सभा उइठ गेलक तो यहूदीमन आउर यहूदी मत में आवल भक्तमन में से ढेइरमन पौलुस आउर बरनबास केर पीछे होई लेलयँ; आउर उमन, उमन से बात काइर के समझालयँ, कि परमेश्वर केर अनुग्रह में बनाल रहा ||
\v 44    अगला आराम केर दिन नगर केर प्राय: सउब आदमीमन परमेश्वर केर वचन सुनेक लागिन जमा होई गेलयँ |
\v 45    मगर यहूदी भीड़ के देइख के हिसिंगा से भाइर गेलयँ, आउर निंदा करते पौलुस केर गोइठमन केर विरोध में कहेक लगलयँ |
\v 46    तलेक पौलुस आउर बरनबास निडर होई के कहलयँ, जरुरी रेहे कि परमेश्वर केर वचन पहिले तोहरे के सूनाए जातक : मगर जबकि तोहरे उके दूर काराला, आउर खुद के अनंत जीवन केर लाएक नी ठहराबा, तो देखा, हमरे दूसर जाइतमन केर बाटे मुड़िला |
\v 47    काकि प्रभु हमरे के इ आज्ञा देई हे; कि मोंय तोके दूसर जाइतमन लागिन ज्योति ठहराय हों; होले तोंय पृथ्वी केर आखरी तक उध्दार केर दूरा होबे |
\v 48    इ सुइन के परजाइतियामन खुशी होलयँ, आउर परमेश्वर केर वचन केर बड़ाई करेक लगलयँ : आउर जेतना अनंत जीवन लागिन ठहराल जाए रहयँ , उमन विश्वास करलयँ |
\v 49    तलेक प्रभु केर वचन समूचा देश में फैलेक लगलक |
\v 50    मगर यहूदीमन भक्त आउर कुलीन जनानामन के आउर नगर केर बोड़ आदमीमन के उकसालयँ, आउर पौलुस आउर बरनबास ऊपरे उपद्रव करुवाए के उमन के अपन सीमान से निकलयँ देलक |
\v 51    तलेक उमन उमनक सामने अपन पाँव केर धूर झाइड़ के इकुनियुम ले गेलयँ |
\v 52    आउर चेलामन खुशी से आउर पवित्र आत्मा से भरपूरेइ होते रहलयँ ||
\c 14
\p \v 1   इकुनियुम में एइसन होलक कि उमन यहूदीमन केर आराधनालय में संगे-संगे गेलयँ, आउर एइसन गोइठमन करलयँ, कि यहूदीमन आउर यूनानीमन दुयो में से ढेइरमन विश्वास करलयँ |
\v 2   मगर नी मानेक वाला यहूदीमन परजाइतियामन केर मन में भाईमन केर विरोध में उकसालयँ, आउर उमन के बिगड़ाए देलयँ |
\v 3   आउर उमन ढेइर दिन तक हूँवा रहयँ, आउर प्रभु केर भरोसा ऊपरे साहस से गोठियात रहयँ : आउर ऊ उमनक हाथ से चिन्ह आउर आचरज काम करुवाए के अपन अनुग्रह केर वचन ऊपरे गवाही देवोत रेहे |
\v 4    मगर नगर केर आदमीमन में अनबन होई गेलक; इकर से केतनामन तो यहूदीमन बाटे आउर केतना प्रेरितमन बाटे होई गेलयँ |
\v 5   मगर जब परजाइत आउर यहूदी उमनक अपमान आउर उमन के पाखना मारेक लागिन अपन सरदार समेत उमनक ऊपरे कुदलए |
\v 6   तो उमन इ गोइठ के जाइन गेलयँ, आउर लुकाउनिया केर लुस्त्रा आउर दिरबे नगरमन में, आउर आसे-पासे केर देश में भाइग गेलयँ |
\v 7   आउर हूँवा सुसमाचार सुनाएक लगलयँ ||
\v 8   लुस्त्रा में एक आदमी बइठल रेहे, जे गोड़मन से कमजोर रेहे: ऊ जन्म से हें  लंगड़ा रेहे, आउर कहियो नी चाइल रेहे |
\v 9   ऊ पौलुस के बात करते सुनोत रेहे आउर इ उकर बाटे टकटकी लगाए के देखलक कि इके चंगा होई जाएक केर विश्वास आहे |
\v 10    आउर ऊँचा शब्द से कहलक, अपन गोड़ केर  ताकत से सोझ ठड़ाव : तलेक ऊ उछइल के चलेक बुलेक लगलक |
\v 11    आदमीमन पौलुस केर इ काम देइख के लुकाउनिया भाषा में ऊँचा शब्द से कहलयँ; देवता हमर ठीन आए हयँ |
\v 12    आउर उमन बरनबास के ज्यूस, आउर पौलुस के हिरमेस कहलयँ, काकि ऊ गोठियाएक में मुध रेहे |
\v 13    आउर ज्यूस के उ मंदिर केर पुजारी जे उकर नगर केर सामने रेहे, गारू आउर फूलमन केर हार दूरा में लाइन के आदमीमन केर संगे बलिदान करेक चाहोत रेहे |
\v 14    मगर बरनबास आउर पौलुस प्रेरितमन जब सुनलयँ, तो अपन लुगा फाड़लयँ, आउर भीड़ में लपइक गेलयँ, आउर हँकाए के कहेक लगलयँ; हे आदमीमन तोहरे का करोत हा ?
\v 15    हमरे हों तो तोहर नियर दुःख सुख सहाइया आदमी हेकी, आउर तोहरे के सुसमाचार सुनाइला, कि तोहरे इ बेकार चींजमन से अलग होई के जीवते परमेश्वर केर बाटे मुड़ा, जे स्वर्ग आउर पृथ्वी आउर समुद्र आउर जे कुछ उमन में आहे बनालक |
\v 16    ऊ बीतल जुग में सउब जाइतमन के अपन-अपन डहर मन में चलेक देलक |
\v 17    तेउले ऊ खुद के बे गवाह नी छोड़लक; मगर ऊ भलाई करते रहलक, आउर आकाश से वर्षा आउर फलवन्त ऋतु देई के, तोहर मन के भोजन आउर खुशी से भारोत रेहे |
\v 18    इ काइह के हों उमन आदमीमन के कठिनाई से रोकलयँ कि उमनक लागिन बलिदान ना करोक ||
\v 19    मगर केतना यहूदीमन अंताकिया आउर इकुनियम से आए के आदमीमन के अपन बाटे काइर लेलयँ, आउर पौलुस के पाखना मारलयँ,  आउर मोरल समइझ के उके नगर केर बाहरे घसीटाए के लेई गेलयँ |
\v 20    मगर जब चेलामन उकर चाइरो बाटे आए ठड़ालयँ, तो ऊ उइठ के नगर में गेलक आउर दूसर दिन बरनबास केर संगे दिरबे ले चाइल गेलक |
\v 21    आउर उमन उ नगर केर आदमीमन के सुसमाचार सुनाए के, आउर ढेइर सन चेला बनाए के, लुस्त्रा आउर इकुनियम आउर अंताकिया ले घुइर आलयँ |
\v 22    आउर चेलामन केर मन के स्थिर करते रहलयँ आउर इ उपदेश देवोत रहयँ, कि हमरे के बड़का दुःख उठाए के परमेश्वर केर राइज में प्रवेश करेक होवी |
\v 23    आउर उमन हरेक कलीसिया में उमन लागिन मुखिया ठहरालयँ, आउर उपवास समेत प्रार्थना काइर के, उमन के प्रभु केर हाथ में जिमा देलक जेकर ऊपरे उमन विश्वास काइर रहयँ |
\v 24    आउर पिसिदिया से होते उमन पंफूलिया में पोहोंचलयँ;
\v 25    आउर पिरगा में वचन सुनाए के अत्तलिया में आलयँ |
\v 26    आउर हूँवा से जहाज से अन्ताकिया में आलयँ,जहाँ से उमन उ काम केर लागिन जे उमन पूरा काइर रहयँ परमेश्वर केर अनुग्रह में सौंपल जाए रहयँ |
\v 27    हूँवा पोहोंइच के, उमन कलीसिया जमा करलयँ आउर बतालयँ, कि परमेश्वर हमर संगे होई के कइसन बड़का-बड़का काम काइर हे ! आउर परजाइतियामन लागिन विश्वास केर दूरा खोइल देलक |
\v 28    आउर उमन चेलामन संगे ढेइर दिन तक रहलयँ ||
\c 15
\p \v 1   फिर केतना आदमीमन यहूदिया से आए के भाईमन के सिखाएक लगलयँ कि अगर मूसा केर रीति में तोहर खतना नी होवी तो तोहरे उध्दार नी पावेक पारबा |
\v 2   जब पौलुस आउर बरनबास केर उमन से ढेइर झगरा आउर बकझक होलक तो इ ठहराल गेलक, कि पौलुस आउर बरनबास, आउर हमर में से केतना आउर आदमीमन इ गोइठ केर विषय में यरूशलेम ले प्रेरितमन आउर मुखिया मन ठिन जाओक  |
\v 3   से मंडली उमन के थोरेक दूर तक पोहोंचालयँ; आउर उमन फीनिके आउर सामरिया से होते परजाइतियामन केर मन फिराव केर समाचार सुनाते गेलयँ, आउर सउब भाईमन के मुरुक खुश करुवालयँ |
\v 4   जब यरूशलेम में पोहोंचलयँ; तो कलीसिया आउर प्रेरित आउर मुखिया उमन से खुशी से मिललयँ, आउर उमन बतालयँ कि परमेश्वर उमन केर संगे होई के कइसन-कइसन काम काइर रेहे |
\v 5   मगर फरीसीमन केर डहर में से जेमन विश्वास काइर रहयँ, उमन में से केतनामन उइठ के कहलयँ, कि उमन के छठी कराएक आउर मूसा केर व्यवस्था के मानेक केर हुकूम देवेक चाही |
\v 6   तब प्रेरित आउर मुखिया इ गोइठ केर विषय में विचार करेक लागिन जमा होलयँ |
\v 7   तलेक पतरस ढेइर बकझक केर पाछे ठड़ाए के उमन से कहलक || हे भाईमन, तोहरे जनाला, कि ढेइर दिन होलक, कि परमेश्वर तोहर में से मोके चुइन लेलक, कि मोर मूंह से परजाइतमन सुसमाचार केर वचन सुइन के विश्वस करोक |
\v 8   आउर मन के जांचेकवाला परमेश्वर उमन के हों हमर नियर पवित्र आत्मा देई के उमनक गवाही देलक |
\v 9   आउर विश्वास केर द्वारा उमनक  मन के शुध्द काइर के हमर में आउर उमन में कोनों भेद नी रखलक |
\v 10    तो अब तोहरे काले परमेश्वर केर परीक्षा कराला कि चेलामन केर गला में एइसन जुआ रखा, जेके ना हमर बाप दादा उठाए पाइर रहयँ आउर न हमरे उठाएक पारिला |
\v 11    हां, हमर इ तो निश्चय आहे, कि जे रीति से उमन प्रभु यीशु केर अनुग्रह से उध्दार पाबयँ; ओहे रीति से हमरे हों पावब ||
\v 12    तलेक सउब सभा चुपचाप होई के बरनबास आउर पौलुस केर सुनेक लगलयँ, कि परमेश्वर उमनक द्वारा परजाइतियामन में कइसन-कइसन चिन्हा, आउर अद्भुद काम दिखालक |
\v 13    जब उमन चुपचाप, होलयँ  तो याकूब कहेक लगलयँ, कि ||
\v 14    हे भाईमन, मोर सुना : शमौन बतालक कि परमेश्वर पहिले पहिले परजाइतियामन में कइसन दया नजाइर करलक, कि उमन में से अपन नाँव लागिन एक आदमी बनाए लेवा |
\v 15    आउर इकर से भविष्यवक्ता मन केर गोइठ मिलेला, जइसन लिखल आहे, कि |
\v 16    इकर बाद मोंय फिर आए के दाऊद केर गिराल डेरा के उठामूँ, आउर उकर खंडहरमन के फिर बनामूँ, आउर उके ठड़ुवामूँ |
\v 17    इ लागिन कि बचल आदमी, मतलब सउब परजाइत जे मोर नाँव केर कहाएना, प्रभु के खोजोक |
\v 18    इ ओहे प्रभु कहेला जे जगत केर सिरजन से इ गोइठमन केर समाचार देते आए हे |
\v 19    इ लागिन मोर विचार इ हेके, कि परजाइतिया में से जे आदमीमन परमेश्वर केर बाटे घुरेना, हमरे उमन के दुःख न देब |
\v 20    मगर उमन के लिख भेजोक, कि उमन मूर्तिमन केर अशुध्दतामन आउर व्यभिचार आउर गला घोंटल मांस से आउर लोहू से दूर रहोक |
\v 21    काकि पुरना समय से नगर-नगर मूसा केर व्यवस्था केर प्रचार करेक वालामन होते चाइल आए हयँ, आउर उ हर आराम केर दिन आराधनालय में पढ़ल जाएला |
\v 22    तलेक सउब कलीसिया समेत प्रेरितमन आउर मुखियामन के बेस लगलक, कि अपन में से कई आदमीमन के चुनलयँ, मतलब यहूदा, जे बरसब्बा कहाएला, आउर सीलास के जे भाईमन में मुखिया रहयँ ; आउर उमन के पौलुस आउर बरनबास केर संगे अंताकिया में भेजलयँ  |
\v 23    आउर उमनक हाथ इ लिख भेजलक, कि अंताकिया आउर सूरिया आउर किलिकिया केर रहेकवालामन के जे परजाइतियामन में से अहयँ, प्रेरित आउर मुखिया भाईमन केर जोहार !
\v 24    हमरे सुइन ही, कि हमर में से केतनामन हूँवा जाए के, तोहरे के अपन गोइठमन से घबड़ाए देलयँ; आउर तोहर मन के उलटाए देई हयँ मगर हमरे उमन के हुकूम नी देई रेही |
\v 25    इ लागिन हमरे चित्त होई के ठीक समझ ली, कि चुनल आदमी मन के अपन प्यारा बरनबास आउर पौलुस केर संगे तोहर ठीन भेजली |
\v 26    इ तो एइसन आदमी हेके, जेमन अपन जान हमर प्रभु यीशु मसीह केर नाँव लागिन खतरा(जोखिम)में डाइल रहयँ |
\v 27    आउर हमरे यहूदा आउर सीलास के भेइज ही, जे अपन मुँह से हों इ गोइठमन के काइह देबयँ |
\v 28    पवित्र आत्मा के, आउर हमरे के ठीक जाइन पड़लक, कि इ जरुरी गोइठमन के छोइड़; तोहर ऊपरे आउर बोझ ना डालोब;
\v 29    कि तोहरे मूर्तिमन केर बलि करल चींजमन से आउर लोहू से आउर गला घोंटल मांस से, आउर व्यभिचार से, दूर रहा | इमन से दूर रहबा; तो तोहर भला होवी आगे बेस (शुभ) ||
\v 30    फिर उमन विदा होई के अंताकिया में पोहोंचलयँ, आउर सभा के जमा काइर के ऊ उमन के चिट्ठी देई देलक |
\v 31    आउर उमन पाइढ़ के उ उपदेश केर गोइठ से मुरुक खुश होलयँ |
\v 32    आउर यहूदा आउर सीलास जे खुद हें भविष्यवक्ता रहयँ, ढेइर गोइठमन से भाईमन के उपदेश देई के स्थिर करलयँ |
\v 33    उमन कुछ दिन राइह के भाईमन से शांति से विदा होलयँ, कि अपन भेजाइया मन ठीन जाब |
\v 34    (मगर सीलास के हूँवा रहेक बेस लगलक | )
\v 35    आउर पौलुस आउर बरनबास अंताकिया में राइह गेलयँ : आउर ढेइर आउर आदमीमन केर संगे प्रभु केर वचन केर उपदेश करते आउर सुसमाचार सुनाते रहलयँ  ||
\v 36    कुछ दिन बाद पौलुस बरनबास से कहलक; कि जे-जे नगरमन में हमरे प्रभु केर वचन सूनाए रेही, आवा, फिर उमन में चाइल के अपन भाईमन के देखोब; कि कइसन अहयँ |
\v 37    तलेक बरनबास यूहन्ना के जे मरकुस कहाएला संगे लेगेक कर विचार करलक |
\v 38    मगर पौलुस उके जे पंफूलिया में उमन से अलग होई रेहे, आउर काम में उमन संगे नी गेलक, संगे लेई जाएक बेस नी समझलक |
\v 39    से एइसन झगरा होलक, कि उमन एक दूसरा से अलग होई गेलयँ : आउर बरनबास, मरकुस के लेई के जहाज में कुप्रुस ले चाइल गेलक |
\v 40    मगर पौलुस सीलास के चुइन लेलक, आउर भाईमन से परमेश्वर केर अनुग्रह में सौंपल जाए के हूँवा से चाइल गेलक |
\v 41    आउर कलीसियामन के स्थिर करते, सूरिया आउर किलिकिया से होई के निकललक ||
\c 16
\p \v 1   फिर ऊ दिरबे आउर लुस्त्रा में हों गेलक, आउर देखा, हूँवा तीमुथियुस नाँव केर एक चेला रेहे, जे केऊ विश्वासी यहूदिनी केर बेटा रेहे, मगर उकर आबा यूनानी रेहे |
\v 2   ऊ लुस्त्रा आउर इकुनियुम केर भाईमन में बेस नामी रेहे |
\v 3   पौलुस चाहलक, कि इ मोर संगे चली; आउर जे यहूदीमन उ ठाँवमन में रहयँ उमन केर कारण उके लेई के उकर छठी करलक; काकि उमन सउब जानोत रहयँ, कि उकर आबा यूनानी रेहे |
\v 4   आउर नगर-नगर जाते उमन उ विधिमन के जे यरूशलेम केर प्रेरितमन आउर मुखियामन ठहराए रहयँ; मानेक लागिन पोहोंचाते जात रहयँ |
\v 5   इ लेखे कलीसिया विश्वास में स्थिर होते गेलक, आउर गिनती में बढ़ते गेलक |
\v 6   आउर उमन फ्रूगिया आउर गलतिया देशमन में से होई के गेलयँ, आउर पवित्र आत्मा उमन के ऐशिया में वचन सुनाएक से मना करलक |
\v 7   आउर उमन मूसिया केर पासे पोहोंइच के, बितूनिया जाएक चाहलयँ; मगर यीशु केर आत्मा उमन के जाएक नी देलक |
\v 8   से मूसिया से होई के उमन त्रोआस में आलयँ |
\v 9   आउर पौलुस राइत के एक दर्शन देखलक कि एक झन मकिदुनी पुरुष ठड़ाल आहे, उकर से विनती काइर के कहेला, कि पार उताइर के मकिदुनिया में आ; आउर हमर मदाइत कर |
\v 10    उकर इ दर्शन देइख के हमरे तुरते मकिदुनिया जाएक चाहली, इ समइझ के, कि परमेश्वर हमरे के उमन के सुसमाचार सुनाएक लागिन बुलाए हे ||
\v 11    से त्रोआस से जहाज खोइल के हमरे सीधा सुमात्राके आउर दूसर दिन नियापुलिस में आली |
\v 12    हूँवा से हमरे फिलिप्पी में पोहोंचली, जे मकिदुनिया राज्य केर मुध नगर, आउर रोमानियामन केर बस्ती हेके; आउर हमरे उ नगर में थोरेक दिन तक रहली |
\v 13    आराम केर दिन हमरे नगर केर दूरा केर बाहरे नदी केर किनारे इ समइझ के गेली, कि हूँवा प्रार्थना करेक केर जगह होवी; आउर बाइठ के उ जनानामन से जे जमा होई रहयँ, गोठियाएक लगली |
\v 14    आउर लुदिया नाँव थुआथीरा नगर केर बैगनी लुगा बेचेक वाली एक भक्त जनाना सुनोत रेहे, आउर प्रभु उकर मन के खोललक, होले पौलुस केर गोइठमन ऊपरे चित्त के लगाओक |
\v 15    आउर जब ऊ अपन घराना समेत बपतिस्मा लेलक, तो ऊ विनती करलक, कि अगर तोहरे मोके प्रभु केर विश्वासिनी समझाला, तो चाइल के मोर घर में रहा; आउर ऊ हमरे के मनाए के लेई गेलक ||
\v 16    जब हमरे प्रार्थना करेक केर जगह जात रेही, तो हमरे के एक धांगरिन मिललक जेकर में भावी कहेक वाला आत्मा रेहे; आउर भावी कहेक से अपन मालिक केर लागिन ढेइर कुछ कमाए लानोत रेहे |
\v 17    ऊ पौलुस के आउर हमर पीछे आए के चिल्लाएक लगलक कि इ आदमीमन  परमप्रधान परमेश्वर केर दास हेकयँ, जे हमरे के छुटकारा केर डहर केर कहानी सुनाएना |
\v 18    ऊ ढेइर दिन तक एइसन हें करते रहलक, मगर पौलुस दुखी होलक, आउर मुँह फेइर के उ आत्मा से कहलक, मोंय तोके यीशु मसीह केर नाँव  से हुकूम देवोना, कि उकर में से निकइल जा आउर उ ओहे घड़ी निकइल गेलक |
\v 19    जब उकर मालिकमन देखलयँ, कि हमर कमाई केर आसरा चाइल गेलक, तो पौलुस आउर सीलास के धाइर के चौक में मुखियामन ठीन खींच लेई गेलयँ |
\v 20    आउर उमन के फौजदारी केर हाकिममन ठीन लेई जाए के कहलयँ; इमन जे यहूदी हेकयँ, हमर नगर में बड़का हलचल मचात हयँ |
\v 21    आउर एइसन व्यवहार बतात हयँ, जेके ग्रहण करेक या मानेक हमरे रोमानिया मन लागिन ठीक ना लगे |
\v 22    तलेक भीड़ केर आदमी मन उमनक विरोध में जमा होई के चाइढ़ आलयँ, आउर हाकिममन उमनक लुगा के फाइड़ के उतराए डाललयँ, आउर उमन के बेंत मारेक केर आज्ञा देलयँ |
\v 23    आउर ढेइर बेंत लगुवाए के उमन के जेहेल घर में डाइल देलयँ; आउर दरोगा के आज्ञा देलयँ, कि उमन के सावधानी से रखोक |
\v 24    ऊ एइसन हुकूम पाए के उमन के भीतरे केर कोठरी में रखलक आउर उमनक पाँव के काठ में ठोइक देलक |
\v 25    आधी राइत के लगभग पौलुस आउर सीलास प्रार्थना करते परमेश्वर केर भजन गाओत रहयँ, आउर कैदीमन उमनक सुनोत रहयँ |
\v 26    कि इतना में अचाका बड़का भूकंप होलक, हिंयाँ  तक कि जेहेल घर केर नेव हिल गेलक, आउर तुरते सउब दूरा खुइल गेलक; आउर सउब केर बंधन खुइल पड़लक |
\v 27    आउर दारोगा जाइग उठलक, आउर जेहेल घर केर दूरा खुलल देइख के समझलक कि कैदीमन भाइग गेलयँ, से ऊ तलवेइर खींच के खुद के माइर डालेक चाहलक |
\v 28    मगर पौलुस जोर से हँकाए के कहलक; खुद के कोनों नुकसान ना पोहोंचाव, काकि हमरे सउब हिंयाँ  अहीं |
\v 29    तलेक ऊ दीया मंगवाए के भीतरे लपइक गेलक, आउर थरथराते पौलुस आउर सीलास केर आगे गिरलक |
\v 30    आउर उमन के बाहरे लाइन के कहलक, हे साहबमन, उध्दार पावेक लागिन मोंय का करमूँ ?
\v 31    उमन कहलयँ, प्रभु यीशु मसीह ऊपरे विश्वास कर, तो तोंय आउर तोर घराना उध्दार पावी |
\v 32    आउर उमन उके, आउर उकर सउब घर केर आदमीमन के प्रभु केर वचन सुनालयँ |
\v 33    आउर राइत के ओहे घड़ी ऊ उमन के लेई जाए के उमनक घाव धोलक, आउर ऊ अपन सउब आदमीमन समेत तुरते बपतिस्मा लेलक |
\v 34    आउर ऊ उमन के अपन घर में लेई जाए के, उमनक आगे खाएक रखलक आउर समूचा घराना समेत परमेश्वर ऊपरे विश्वास काइर के खुशी मनालक ||
\v 35    जब दिन होलक तलेक हाकिममन सिपाहीमन केर हाथ काइह भेजलयँ कि ऊ आदमीमन के छोइड़ देवा |
\v 36    दारोगा इ गोइठमन के पौलुस के काइह सुनालक, कि हाकिममन तोहरे के छोइड़ देवेक केर हुकूम भेइज देई हयँ, से अब निकइल के बेस से चाइल जावा |
\v 37    मगर पौलुस उकर से कहलक, उमन हमरे जे रोमानिया  आदमी हेकी, दोषी ठहराल बिना, आदमीमन केर सामने मारलयँ, आउर जेहेलघर में डाललयँ, अब का हमरे के चुपके से निकलयँ देवेना ? एइसन निहीं, मगर उमन खुद आए के हमरे के बाहरे लेई जाओक |
\v 38    सिपाहीमन इ गोइठमन के हाकिममन से काइह देलयँ, आउर उमन इ सुइन के कि रोमानिया हेकयँ, डराए गेलयँ |
\v 39    आउर आए के उमन के मनालयँ, आउर बाहरे लेई जाए के विनती करलयँ कि नगर से चाइल जाओक |
\v 40    आउर जेहेलघर से निकइल के लुदिया केर हिंयाँ गेलयँ, आउर भाईमन से भेंट काइर के उमन के शांति देलयँ, आउर चाइल गेलयँ ||
\c 17
\p \v 1   फिर उमन अम्फिपुलिस आउर अपुल्लोनिया होई के थिस्सलुनीके में आलयँ, जहाँ यहूदीमन केर एक आराधनालय रेहे |
\v 2   आउर पौलुस अपन रीति केर मोताबिक उमन ठीन गेलक, आउर तीन आराम दिन पवित्र शास्त्रमन से उमनक संगे बकझक करलक |
\v 3   आउर उमनक अर्थ खोइल-खोइल के समझात रेहे, कि मसीह के दुःख उठाएक, आउर मोरल मन में से जी उठेक जरुरी रेहे; आउर एहे यीशु जेकर मोंय तोहरे के कहनी सुनावना,मसीह हेके |
\v 4   उमन में से केतना झन, आउर भक्त यूनानीमन में से ढेइरमन आउर ढेइर सन कुलीन जनानामन माइन लेलयँ, आउर पौलुस आउर सीलास केर संगे मिल गेलयँ |
\v 5   मगर यहूदीमन हिसिंगा से भाइर के बजारू आदमीमन में से कई दुष्ट आदमीमन के अपन संग में लेलयँ, आउर भीड़ लगाए के नगर में शोर-गुल मचाएक लगलयँ, आउर यासोन केर घर में चढ़ाई काइर के उमन के आदमीमन केर सामने लानेक चाहलयँ |
\v 6   आउर उमन के नी पाए के, उमन इ चिल्लाते यासोन आउर केतना आउर भाईमन के नगर केर हाकिममन केर सामने खींच लानलयँ, कि इमन जे जगत के उल्टा-पुल्टा काइर देई हयँ, हिंयाँ हों आए हयँ |
\v 7   आउर यासोन उमन के अपन हिंयाँ  उतराए हे, आउर इ सउब केर सउब इ कहेना कि यीशु राजा हेके, आउर कैसर केर हुकूममन केर विरोध करेना |
\v 8   उमन आदमीमन के आउर नगर केर हाकिममन के इ सुनाए के घबराए देलयँ |
\v 9   आउर उमन यासोन आउर बचल आदमीमन से जमानत लेई के उमन के छोइड़ देलयँ ||
\v 10    भाईमन तुरते राइते राइत के पौलुस आउर सीलास के बिरीया में भेइज देलयं : आउर उमन हूँवा पोहोंइच के यहूदीमन केर आराधनालय गेलयँ |
\v 11    इ आदमीमन तो थिस्सलुनीके केर यहूदीमन से भला रहयँ आउर उमन बड़का लालसा से वचन ग्रहण करलयँ, आउर रोज दिन पवित्र शास्त्रमन में खोजते रहलयँ कि इ गोइठमन एइसनेहें आहे, कि निहीं |
\v 12    से ऊमन में से ढेइरमन, आउर यूनानी कुलीन जनानामन में से, आउर पुरुषमन में से ढेइर मन विश्वास करलयँ |
\v 13    मगर जब थिस्सलुनीके केर यहूदी जाइन लेलयँ, कि पौलुस बिरीया में हों परमेश्वर केर वचन सुनाएला, तो हूँवा हों आए के आदमीमन के उकसाएक आउर हलचल मचाएक लगलयँ |
\v 14    तलेक भाईमन तुरते पौलुस के विदा करलयँ, कि समुद्र केर किनारे चाइल जाओक; मगर सीलास आउर तीमुथियुस हुवांए रइह गेलयँ |
\v 15    पौलुस के पोहोंचाएक वालामन उके अथेने तक लेई गेलयँ, आउर सीलास आउर तीमुथियुस केर लागिन इ हुकूम लेई के विदा होलयँ, कि मोर ठिन बहुत जल्दी आवा ||
\v 16    जब पौलुस अथेने में उमनक डहर जोहोत रेहे, तो नगर के मूर्तिमन से भरल देइख के उकर जी जाइल गेलक |
\v 17    से ऊ आराधनालय में यहूदीमन आउर भक्तमन से आउर चौराहा में जे आदमीमन मिलोत रहयँ, उमन से रोज दिन बकझक करोत रहत रेहे |
\v 18    तलेक इपिकूरी आउर स्तोईकी पंडितमन में से केतना मन उकर से तर्क करेक लगलयँ, आउर केतना मन कहलयँ, इ बकवादी का कहेक चाहेला मगर आउरमन कहलयँ; ऊ दूसर देवता मन केर प्रचारक मालूम पड़ेला, काकि ऊ यीशु केर, आउर पुनरुत्थान केर सुसमाचार सूनात रेहे |
\v 19    तलेक उमन उके अपन संगे अरियुपगुस में लेई गेलयँ आउर पूछलयँ, का हमरे जानेक  परिला, कि इ नाँवा मत जे तोंय सुनाइसला, का हेके ?
\v 20    काकि तोहरे आचरज गोइठमन के हमरे के सुनावल, इ लागिन हमरे जानेक चाहिला कि इकर अर्थ का हेके ?
\v 21    ( इ लागिन कि सउब अथेनवी आउर परदेशी जे हूँवा रहोत रहयँ नवाँ -नवाँ  गोइठमन कहेक आउर सुनेक केर सिवाय आउर कोनों काम में समय नी बितात रहयँ ) |
\v 22    तलेक पौलुस अरियुपगुस केर माझे में ठड़ाए के कहलक; हे अथेने केर आदमीमन मोंय देखोना, कि तोहरे हर गोइठ में देवतामन केर बड़का मानेक वाला हेका |
\v 23    काकि मोंय घूमते हुए तोहर पूजेक केर चींजमन के देखोत रहों, तो एक एइसन बेदी हों पालो, जेकर में लिखल रेहे, कि अनजान ईश्वर केर लागिन | से जेके तोहरे बिना जानल पूजाला, मोंय तोहरे के उकर समाचार सुनावना |
\v 24    जे परमेश्वर पृथ्वी आउर उकर सउब चींजमन के बनालक, ऊ स्वर्ग आउर पृथ्वी केर मालिक होई के हाथ केर बनाल मंदिरमन में नी रहेल |
\v 25    न कोनों चींज केर दरकार राइख के आदमीमन केर हाथ केर सेवा लेवेला, काकि ऊ तो खुद हें सउब के जीवन आउर सांस आउर सउब कुछ देवेला |
\v 26    ऊ एक हें मूल से आदमी केर सउब जाइतमन के गोटा पृथ्वी में रहेक लागिन बनाए हे; आउर उमनक  ठहराल समय, आउर निवास केर सिवानमन के इ लागिन बाइंध हे |
\v 27    कि उमन परमेश्वर के ढूँढ़बयँ, हरगिज उके टटोइल के पाए जाबयं तेउले ऊ हमर में से केकरो से दूर नखें !
\v 28    काकि हमरे उकरे में जीवित रहिल, आउर बुइल चलिल, आउर स्थिर रहिला; जइसन तोहर केतना कविमन हों काइह हयँ, कि हमरे तो उकरे वंश हों हेकी |
\v 29    से परमेश्वर केर वंश होई के हमरे के इ समझेक नखें, कि ईश्वर, सोना या रूपा या पाखना केर समान अहे, जे आदमी केर कारीगरी आउर सोच से गढ़ल जाए होवी |
\v 30    इ लागिन परमेश्वर अज्ञान केर समयमन में अनाकानी काइर के, अब हर जगह सउब आदमीमन के मन फिराएक केर हुकूम देवेला |
\v 31    काकि ऊ एक दिन ठहराए हे, जेकर में ऊ उ आदमी केर द्वारा धर्म से जगत केर न्याय करी, जेके ऊ ठहराए हे आउर उके मोरलमन में से जियाए के, इ गोइठ सउब केर ऊपरे प्रमाणित काइर देई हे ||
\v 32    मोरलमन केर जी उठन केर गोइठ सुइन के केतनामन तो ठठा करेक लगलयँ, आउर केतनामन कहलयँ, इ गोइठ हमरे तोर से फिर कहियो सुनोब |
\v 33    इ ले पौलुस उमन केर माझे में से निकइल गेलक |
\v 34    मगर कई एक आदमीमन उकर संगे मिल गेलयँ , आउर विश्वास करलयँ, जे मन में दियुनुसियुस अरियुपगी रेहे, आउर दमरिस नाँव केर एक जनाना रेहे, आउर उमनक संगे आउर हें केतना आदमी मन रहयँ  ||
\c 18
\p \v 1   इकर पाछे पौलुस अथेने के छोइड़ के कुरिन्थुस में आलक |
\v 2   आउर हूँवा अक्विला नाँव केर एक यहूदी मिललक, जेकर जन्म पुन्तुस में होई रेहे; आउर अपन पत्नी प्रिस्किल्ला समेत इतावली से नवाँ आए रेहे, काकि क्लौदियुस सउब यहूदीमन के रोम से निकइल जाएक केर हुकूम देई रेहे, से ऊ उमनक ठिन गेलक |
\v 3   आउर उकर आउर उमनक एक हें  काम रेहे; इ लागिन ऊ उमनक संगे रहलक, आउर उमन काम करेक लगलयँ, आउर उमनक काम तंबू बनाएक केर रेहे |
\v 4   आउर ऊ हर एक आराम केर दिन आराधनालय में बकझक काइर के यहूदीमन आउर यूनानीमन के हों समझात रेहे ||
\v 5   जब सीलास आउर तीमुथियुस मकिदुनिया से आलयँ, तो पौलुस वचन सुनाएक केर धुन में लाइग के यहूदीमन के गवाही देवोत रेहे कि यीशु हें मसीह हेके |
\v 6   मगर जब उमन विरोध आउर निंदा करेक लगलयँ, तो ऊ अपन लुगा झाइड़ के उमन से कहलक; तोहर लोहू तोहर घेंचा ऊपरे रहोक : मोंय निर्दोष हेकों : अब से मोंय परजाइतियामन ठीन जामूँ |
\v 7   आउर हूँवा से चाइल के तितुस युस्तुस नाँव केर परमेश्वर केर एक भक्त केर घर में आलक, जेकर घर आराधनालय से लगाल रेहे |
\v 8   तलेक आराधनालय केर सरदार क्रिस्पुस अपन समुचा घराना समेत प्रभु ऊपरे विश्वास करलक; आउर ढेइर सन  कुरिन्थी सुइन के विश्वास करलयँ आउर बपतिस्मा लेलयँ |
\v 9   आउर प्रभु राइत के दर्शन केर द्वारा पौलुस से कहलक, न डर, वरन कहते जा, आउर चुप न रह |
\v 10    काकि मोंय तोर संगे आहों : आउर केऊ तोर ऊपरे चढ़ाई काइर के तोर हानि नी करी; काकि इ नगर में मोर ढेइर सन आदमीमन अहयँ |
\v 11    से ऊ उमन में परमेश्वर केर वचन सिखाते डेढ़ बरिस तक रहलक ||
\v 12    जब गल्लियो अखाया देश केर हाकिम रेहे तो यहूदी आदमीमन एका काइर के पौलुस ऊपरे चाइढ़ आलयँ, आउर उके न्याय सिंहासन केर सामने लाइन के, कहेक लगलयँ |
\v 13    कि ई आदमीमन के समझएला, कि परमेश्वर केर उपासना एइसन रीति से करोक, जे व्यवस्था केर उल्टा आहे |
\v 14    जब पौलुस कहेक ले रेहे, तो गल्लियो यहूदीमन से कहलक; हे यहूदियो, अगर इ कोनों अन्याय या दुष्टता(खाराप) गोइठ होतक तो उचित रेहे कि मोंय तोहर सुनतो |
\v 15    मगर अगर इ बकझक शब्दमन, आउर नाममन, आउर तोहर हिंयाँ केर व्यवस्था केर विषय में हेके, तो तोहरे हें जाना; काकि मोंय इ गोइठमन केर न्यायी बनेक नी चाहो न |
\v 16    आउर उमन के न्याय सिंहासन केर सामने से निकलवाए देलक |
\v 17    तलेक सउब आदमीमन आराधनालय केर सरदार सोस्थिनेस के धाइर के न्याय सिंहासन केर सामने मारलयँ : मगर गल्लियो इ गोइठमन केर कोनों चिंता नी करलक ||
\v 18    से पौलुस ढेइर दिन तक हूँवा रहलक, फिर भाईमन से बिदा होई के किंखिरया में इ लागिन मुड़वालक काकि ऊ मन्नत मांइग रेहे आउर जहाज में सूरिया ले चाइल गेलक  आउर उकर संगे प्रिस्किल्ला आउर अक्विला रहयँ |
\v 19    आउर ऊ इफिसुस में पोहोंइच के उमन के हूँवा छोड़लक आउर खुद हें आराधनालय में जाए के यहूदीमन से बकझक करेक लगलक |
\v 20    जब उमन उकर से बिनती करलयँ, कि हमर संगे आउर थोरेक दिन रह, तो ऊ नी मानलक |
\v 21    मगर इ काइह के उमन से बिदा होलक, कि अगर परमेश्वर चाही तो मोंय तोहर ठीन फिर आमूँ ||
\v 22    तलेक इफिसुस से जहाज खोइल के चाइल देलक, आउर कैसरिया में उताइर के (यरूशलेम ले ) गेलक आउर कलीसिया के जोहार काइर के अंताकिया में आलक |
\v 23    फिर कुछ दिन राइह के हूँवा से चाइल गेलक, आउर एक बाटे से गलतिया आउर फ्रूगिया में सउब चेलामन के स्थिर करते घुमलक ||
\v 24    अपुल्लोस नाँव केर एक यहूदी जेकर जनम सिकंदिरया में होई रेहे, जे विद्वान पुरुष रेहे आउर पवित्र शास्त्र के बेस लेखे से जानोत रेहे इफिसुस में आलक |
\v 25    ऊ प्रभु केर डहर केर शिक्षा पाए रेहे, आउर मन लगाए के यीशु केर विषय में ठीक-ठीक सूनात रेहे, आउर सिखात रेहे, मगर ऊ सिरीफ यूहन्ना केर बपतिस्मा केर गोइठ जानोत रेहे |
\v 26    ऊ आराधनालय में निडर होई के कहेक लगलक, मगर प्रिस्किल्ला आउर अक्विला उकर गोइठमन सुइन के, उके अपन हिंयाँ लेई गेलयँ आउर परमेश्वर केर डहर उके आउर हें ठीक-ठीक बतालयँ |
\v 27    आउर जब ऊ निश्चय करलक कि पाखी उताइर के अखाया ले जामूँ तो भाईमन उके ढाढ़स देई के चेलामन के लिखलयँ कि उमन उकर से बेस लेखे से मिलोक, आउर ऊ पोहोंइच के हूँवा उमन केर बड़का मदाइत करलक जेमन अनुग्रह केर कारण विश्वास काइर रहयँ |
\v 28    काकि ऊ पवित्र शास्त्र से सबूत देई- देई के, कि यीशु हें मसीह हेके ; बड़का जोइर देई के यहूदीमन के सउब केर सामने निरउत्तर करते रहलक |  
\c 19
\p \v 1   आउर जब अपुल्लोस कुरिन्थुस में रेहे, तो पौलुस ऊपरे से समूचा देश से होई के इफिसुस में आलक, आउर कई चेलामन के देइख के |
\v 2   उमन से कहलक; का तोहरे विश्वास करेक समय पवित्र आत्मा पाला ? उमन उकर से कहलयँ, हमरे तो पवित्र आत्मा केर चर्चा हों नी सुनली |
\v 3   ऊ उमन से कहलक; तो फिर तोहरे केकर बपतिस्मा लेला ? उमन कहलयँ; यूहन्ना केर बपतिस्मा |
\v 4   पौलुस कहलक; यूहन्ना इ काइह के मन फिराव केर बपतिस्मा देलक, कि जे मोर पीछे आवेक वाला आहे, उकर ऊपरे मतलब यीशु ऊपरे विश्वास करबा |
\v 5   इ सुइन के उमन प्रभु यीशु केर नाँव केर बपतिस्मा लेलयँ |
\v 6   आउर जब पौलुस उमनक ऊपरे हाथ रखलक, तो उमनक ऊपरे पवित्र आत्मा उतरलक, आउर उमन अलग-अलग भाषा कहेक आउर भविष्यवाणी करेक लगलयँ |
\v 7   से सउब लगभग बारह पुरुष रहयँ ||
\v 8   आउर ऊ आराधनालय में जाए के तीन महीना तक निडर होई के कहते रहलक, आउर परमेश्वर केर राइज केर विषय में बकझक करते आउर समझाते रहलक |
\v 9   मगर जब केतना झन कठोर होई के उकर नी मानलयँ वरन आदमीमन केर सामने इ डहर के बुरा कहेक लगलयँ, तो ऊ उमन के छोइड़ के चेलामन के अलगे काइर लेलक, आउर रोज दिन तुरन्नुस स्कूल में बकझक करोत रहत रेहे |
\v 10    दुई बरिस तक एहे होते रहलक, हिंया तक कि आसिया केर रहेक वालामन केर यहूदी, का यूनानी सउब प्रभु केर वचन सुइन लेलयँ |
\v 11    आउर परमेश्वर पौलुस केर हाथ से सामर्थ केर आचरज काम देखात रेहे |
\v 12    हिंया तक कि रूमाल आउर गमछा उकर गतर से छुलवाए के बीमरिया मन केर ऊपरे डालोत रहयँ , आउर उमनक बीमारीमन जात रहोत रेहे; आउर दुष्टात्मा मन उमन में से निक इल जात रहयँ |
\v 13    मगर केतना यहूदी झाड़-फूँक करोत रहत रहयँ, इ करेक लगलयँ, कि जेमन में दुष्टात्मा आहे उमनक ऊपरे प्रभु यीशु केर नाँव इ काइह के फूँकलयँ कि जे यीशु केर प्रचार पौलुस करेला, मोंय तोके उकरे शपथ देवोना |
\v 14    आउर सिक्क्वा नाँव केर एक यहूदी महापुरोहित केर सात झन बेटा रहयँ, जे एइसनेहें करोत रहयँ |
\v 15    मगर दुष्टात्मा जबाब देलक, कि यीशु के मोंय जानोना, आउर पौलुस के हों चिन्होंना; मगर तोंय केहर हेकिस ?
\v 16    आउर ऊ आदमी जेकर में दुष्टात्मा रेहे; उमनक ऊपरे लपइक के, आउर उमन के वश में लाइन के, उमनक ऊपरे एइसन उपद्रव करलक, कि उमन नंगा आउर घायल होई के उ घर से निकइल भागलयँ |
\v 17    आउर इ गोइठ इफिसुस केर रहेक वाला यहूदीमन आउर यूनानी हों सउब जाइन गेलयँ, आउर उ सउब केर ऊपरे डर समाय गेलक; आउर प्रभु यीशु केर नाँव केर बड़ाई होलक |
\v 18    आउर जेमन विश्वास काइर रहयँ, उमन में से ढेइरमन आए के अपन-अपन काममन के माइन लेलयँ आउर दिस्तार करलयँ |
\v 19    आउर जादू करेक वालामन में से ढेइरमन अपन-अपन पोथी जमा काइर के सउब केर सामने जलाय देलयँ, आउर जब उमनक दाम जोड़ाल गेलक, तो पचास हजार रुपया केर निकललक |
\v 20    एइसन प्रभु केर वचन बल पूर्वक फैलते गेलक आउर मजबूत होते गेलक ||
\v 21    जब इ गोइठमन होई चुकलक, तो पौलुस आत्मा में ठाइन लेलक कि मकिदुनिया आउर अखाया से होई के यरूशलेम जामूँ, आउर कहलक, कि हूँवा जाएक केर बाद मोके रोमा के हों देखेक जरुरी आहे |
\v 22    से अपन सेवा करेक वालामन में से तीमुथियुस आउर इरास्तुस के मकिदुनिया में भेइज के अपने थोरेक दिन आसिया में राइह गेलक ||
\v 23    उ समय उ डहर केर विषय में बड़का हुल्लड़ होलक |
\v 24    काकि देमेत्रियुस नाँव केर एक सुनार अरतिमिस केर चांदी केर मंदिर बनवाए के मिस्त्रीमन के ढेइर काम दिवाय देत रेहे |
\v 25    ऊ उमन के, आउर एइसनेहें चींजमन केर मिस्त्रीमन के जमा काइर के कहलक; हे आदमीमन, तोहरे जानल, कि इ काम से हमरे के कितना धन मिलेला |
\v 26    आउर तोहरे देखल आउर सुनाला,कि सिरिफ इफिसुस हें में निहीं, वरन प्राय: गोटा आसिया में इ काइह-काइह के इ पौलुस ढेइर आदमीमन के समझालक आउर भरमालक हों, कि जे हाथ केर कारीगरी आहे, उमन ईश्वर निहीं |
\v 27    आउर अब सिरिफ एहे एक गोइठ केर हें डर नखें कि हमर इ धंधा केर इज्जत जात रही; वरन इ कि महान देवी आउर अरतिमिस केर मंदिर तुच्छ समझाल जाई आउर जेके गोटा आसिया आउर जगत पूजेला उकर महत्व हों जात रही |
\v 28    उमन इ सुइन के खीस से भाइर गेलयँ, आउर चिल्लय-चिल्लय के कहेक लगलयँ, “इफिसिमन केर अरतिमिस महान आहे |”
\v 29    आउर गोटा नगर में कोलाहाल माइच गेलक आउर आदमीमन गयुस आउर अरिस्तरखुश मकिदुनियामन के जे पौलुस केर संगी डहर चलवा रहयँ, धाइर लेलयँ, आउर एक चित होई के नाटक घर में कूइद गेलयँ |
\v 30    जब पौलुस आदमीमन केर पासे भीतर जाएक चाहलक तो चेलामन उके जाएक नी देलयँ |
\v 31    आसिया केर हाकिममन में से हों उकर कई झन संगमन उकर ठीन काइह भेजलयँ, आउर बिनती करलयँ, कि नाटक घर में जाए के जोखिम न उठाबे |
\v 32    से केऊ कुछ चिल्लालयँ ,आउर केऊ कुछ; काकि सभा में बड़का गड़बड़ी होवत रेहे, आउर ढेइर आदमीमन तो इ जाइन हें नी रहयँ कि हमरे का लागिन जमा होई ही |
\v 33    तलेक उमन सिकंदर के जेके यहूदीमन ठड़ुवाए रहयँ, भीड़ में से आगे बढ़ालयँ, आउर सिकंदर हाथ से इशारा काइर के आदमीमन केर सामने जबाब देवेक चाहोत रेहे |
\v 34    मगर जब उमन जाइन लेलयँ कि ऊ यहूदी हेके, तो सउब से सउब एक शब्द से केऊ दुई घंटा तक चिल्लात  रहलयँ, कि इफिसिमन केर अरतिमिस महान आहे |
\v 35    तलेक नगर केर मंत्री आदमीमन के शांत काइर के कहलक; हे इफिसिमन,केहर नी जानेल, कि इफिसिमन केर नगर बड़का देवी अरितमिस केर मंदिर, आउर ज्यूस केर बाटे से गिरल मूर्ति केर टहलुआ(बचाइया) हेके |
\v 36    से जब कि इ गोइठमन केर काटेक नी होई सकेला, तो उचित आहे, कि तोहरे चुप रहा; आउर बिना सोच बिचाइर के कोनों न करा |
\v 37    काकि तोहरे इ आदमीमन के लाइन हा, जेमन ना  मंदिर के लुटेकवाला हेकयँ, आउर ना हमर देवी केर निंदक हेकयँ |
\v 38    अगर देमेत्रियुस आउर उकर संगी कारीगारमन के केकरो से बकझक आहे तो कचहरी खुलल आहे, आउर हाकिम हों अहयँ; उमन एक दूसर ऊपरे नालिश करोक |
\v 39    अगर तोहरे कोनों आउर गोइठ केर विषय में कुछ  पुछेक चाहल, तो नियत समय में फैसला करल जाई |
\v 40    काकि आइज केर बलवा केर चलते हमर ऊपरे दोष लगाए जाएक केर डर आहे, इ लागिन कि इकर कोनों कारण नखें, से हमरे इ भीड़ केर जमा होवेक केर कोनों जबाब देक नी परोब |
\v 41    आउर इ काइह के ऊ सभा के विदा करलक ||
\c 20
\p \v 1   जब हुल्लड़ थाइम गेलक, तो पौलुस चेलामन के बुलाए के समझालक, आउर उमन से विदा होई के मकिदुनिया केर बाटे चाइल गेलक |
\v 2   आउर ऊ गोटा देश में से होई के आउर उमन के ढेइर समझाए के, ऊ यूनान में आलक |
\v 3   जब तीन महीना राइह के जहाज से सूरिया बाटे जाएक वाला रेहे, तो यहूदी उकर ताक में लगलयँ, इ लागिन ऊ इ सलाह करलक कि मकिदुनिया होई के घुइर जामूँ |
\v 4   बिरिया केर पुरुस केर बेटा सोपत्रुस आउर थिस्स्लूनिकीमन में से अरिस्तर्खुस आउर सिकुंदुस आउर दिरबे केर गयुस, आउर तीमुथियुस आउर आसिया केर तुखिकुस आउर त्रुफिमुस आसिया तक उकर संगे होई लेलयँ |
\v 5   उमन आगे जाए के त्रोआस में हमर डहर जोहते रहलयँ |
\v 6   आउर मोंय बे खमीर रोटी केर दिनमन केर बाद फिलिप्पी से जहाज ऊपरे चइढ़ के पाँच दिन में त्रोआस में उमनक ठिन पोहोंचलों, आउर सात दिन तक हूँवाय रहली ||
\v 7   हफ्ता केर पहिला दिन जब हमरे रोटी टुटाएक लागिन जमा होली, तो पौलुस जे दूसरा दिन चाइल जाएक वाला रेहे, उमन से गोठियालक, आउर आधा राइत तक गोठियाते रहलक |
\v 8   जे कोठरी में हमरे जमा होई रेही, उकर में ढेइर दीया जलोत रेहे |
\v 9   आउर यूतुखुस नाँव केर एक जवान खिड़की में बइठल गहरी नींद से झुकोत रेहे, आउर जब पौलुस देरी तक गोठियाते रहलक तो ऊ नींद केर झटका में तीसरी कोठरी ऊपरे से गिर पड़लक, आउर मोरल उठाल गेलक |
\v 10    मगर पौलुस उताइर के उकर से लिपइट गेलक, आउर गले लगाए के कहलक; घबरावा निहीं; काकि उकर प्राण उकरे में आहे |
\v 11    आउर ऊपरे जाए के रोटी तोड़लक आउर खाए के एतना देरी तक उमन से गोठियाते रहलक, कि बिहाने होई गेलक : फिर ऊ चाइल गेलक |
\v 12    आउर उमन ऊ छोंड़ा के जीवते लेई आनलयँ आउर ढेइर शांति पालयँ ||
\v 13    हमरे पहले से जहाज ऊपरे चाइढ़ के अस्सुस इ विचार से आगे गेली, कि हूँवा से हमरे पौलुस के चढ़ाय लेब काकि ऊ इ लागिन ठहराल रेहे, कि अपने हें पैदल जाएक वाला रेहे |
\v 14    जब ऊ अस्सुस में हमरे के मिललक तो हमें उके चढ़ाय के मितुलेने में आली |
\v 15    आउर हूँवा से जहाज खोइल के हमरे दूसर दिन खियुस केर सामने पोहोंइचली, आउर अगले दिन सामुस में लगान करली; फिर दूसर दिन मीलेतुस में आली |
\v 16    काकि पौलुस इफिसुस केर पास से होई के जाएक केर ठाइन रेहे, कि कही एइसन न होओक, कि उके आसिया में देरी लगी; काकि ऊ जल्दी करोत रेहे, कि अगर होई सकी, तो उके पिन्तेकुस्त केर दिन यरूशलेम में बिताओक ||
\v 17    आउर ऊ मीलेतुस से इफिसुस में काइह भेजलक, आउर कलीसिया केर मुखियामन के बुलवालक |
\v 18    जब उमन उकर ठीन आलयँ, तो उमन से कहलक; तोहरे जानल, कि पहिला हें दिन से मोंय आसिया में पोहोंचलो, मोंय हर समय तोहर संगे का लेखे रहलों |
\v 19    अर्थात बड़का दीनता से, आउर आँसू बहाय-बहाय के, आउर उ परीक्षामन में जे यहूदीमन केर षड्यंत्र केर कारण मोर ऊपरे आए पड़लक; मोंय प्रभु केर सेवा करते हें रहलों |
\v 20    आउर जे-जे गोइठमन तोहर फायदा केर रेहे, उमन के बताएक आउर आदमीमन केर सामने आउर घर-घर सिखाएक से कहियो नी झिझकलों |
\v 21    वरन यहूदीमन आउर यूनानीमन केर सामने गवाही देते  रहलों, कि परमेश्वर बाटे मन के फिरावा, आउर हमर प्रभु यीशु मसीह ऊपरे विश्वास करेक चाही |
\v 22    आउर अब देखा, मोंय आत्मा में बांधल यरूशलेम ले जाओना, आउर नी जनोन, कि हूँवा मोर उपरे का-का बीती ?
\v 23    केवल इ कि पवित्र आत्मा हर नगर में गवाही देई-देई मोर से कहेला, कि बंधन आउर क्लेश तोर लागिन तैयार आहे |
\v 24    मगर मोंय अपन प्राण के कुछ नी समझोन : कि उके प्रिय जानमूँ, वरन इ कि मोंय अपन कूदेक के, आउर ऊ सेवकाई के पूरा करमूँ, जे मोंय परमेश्वर केर अनुग्रह केर सुसमाचार ऊपरे गवाही देवेक लागिन प्रभु यीशु से पाए हों |
\v 25    आउर अब देखा, मोंय जानोन, कि तोहरे सउब जेकर में मोंय परमेश्वर केर राइज केर प्रचार करते फिरलों, मोर मुँह के फिर कहियो नी देखबा |
\v 26    इकर लागिन मोंय आइज केर दिन तोहरे से गवाही देई के कहोना, कि मोंय सउब केर लोहू से निर्दोष अहों |
\v 27    काकि मोंय परमेश्वर केर सउब इच्छा के तोहरे के पूरी रीति से बताएक से नी झिझकलों |
\v 28    इकर लागिन अपन आउर पूरा झुंड केर पहरेदारी करा : जेकर में पवित्र आत्मा तोहरे के अध्यक्ष ठहराए हे; कि तोहरे परमेश्वर केर कलीसिया केर रखवाली करा, जेके ऊ अपन लोहू से कीन लेई हे |
\v 29    मोंय जानोन, कि मोर जाएक केर बाद फाड़ेकवाला भेड़ियामन तोहर में आबयँ, जे झुंड के नी छोड़बयँ |
\v 30    तोहर हें माझे में से एइसन-एइसन आदमी उठबयँ, जे चेलामन के अपन बाटे खींच लेवेक लागिन टेढ़ी-मेढ़ी बातनी  मन कहलयँ
\v 31    इ लगिन जागते रहा; आउर याइद  करा कि मोंय तीन बरिस तक राइत दिन आँसू बहाए-बहाए के, हरेक झन के चुनौती देवेक नी छोड़लों |
\v 32    आउर अब मोंय तोहरे के, आउर उकर अनुग्रह केर वचन के सोंइप देवोना; जे तोहर उन्नति काइर सकेला, आउर सउब पवित्रमन में साझी काइर के बपौती केर हक देई सकेला |
\v 33    मोंय केकरो चांदी, सोना या लुगा केर लोभ नी करलों |
\v 34    तोहरे खुद हें जनाला कि एहे हाथमन मोर आउर संगमन केर जरूरत के पूरा करलक |
\v 35    मोंय तोहरे के सउब कुछ काइर के देखालों, कि इ लेखे मेहनेइत करते कमजोर मन के संभराबा, आउर प्रभु यीशु केर गोइठमन के याइद रखेक जरुरी आहे, कि ऊ अपनेहें काइह हे; कि लेवेक से देवेक धन्य आहे ||
\v 36    इ काइह के ऊ घुटना टेकलक आउर उमन केर संगे प्रार्थना करलक |
\v 37    तलेक उमन सउब मुरुक कांदलयँ आउर पौलुस केर घेंचा में लिपइट के उके चूमेक लगलयँ |
\v 38    उमन विशेष काइर के इ गोइठ केर शोक करोत रहयँ, जे ऊ काइह रेहे, कि तोहरे मोर मुँह के फिर नी देखबा; आउर उमन उके जहाज तक पोहोंचालयँ ||
\c 21
\p \v 1   जब हमरे उमन से अलग होई के जहाज खोलली, तो सोझ डहर से कोस में आली, आउर दूसरा दिन रुदुस में, आउर हूँवा से पतरा में |
\v 2   आउर एक जहाज फिनिकी जाते मिललक, आउर उकर ऊपरे चाइढ़ के, उके खोइल देली |
\v 3   जब कुप्रुस दिखाई देलक, तो हमरे उके बांया हाथ छोड़ली, आउर सूरिया चाइल के सूर में उतरली ; काकि हूँवा जहाज केर बोझ उतराएक रेहे |
\v 4   आउर चेलामन के पाए के, हमरे हूँवा सात दिन तक रही : उमन आत्मा केर सिखाल पौलुस से कहलयँ, कि यरूशलेम में पाँव न रखबे |
\v 5   जब ऊ दिनमन पूरा होई गेलक, तो हमरे हूँवा से चाइल देली; आउर सउब जनानामन आउर छाउवामन समेत हमरे के नगर केर बाहरे तक पोहोंचालयँ आउर हमरे किनारे में घुटना टेइक के प्रार्थना करली |
\v 6   तलेक एक दूसरा से विदा होई के, हमरे तो जहाज ऊपरे चढ़ली, आउर उमन अपन-अपन घर घुइर गेलयँ ||
\v 7   तब हमरे सूर से जल यात्रा पूरा काइर के पतुलिमयिस में पोहोंचली, आउर भाईमन के जोहार काइर के उमनक संगे एक दिन रहली |
\v 8   दूसरा दिन हमरे हूँवा से चाइल के कैसरिया में आली, आउर फिलिप्पुस सुसमाचार प्रचारक केर घर में जे सात झन में से एक रेहे, जाए के उकर ठीन रहली |
\v 9   उकर चाइर कुँवारी बेटीमन रहयँ; जे भविष्यवाणी करोत रहयँ |
\v 10    जब हमरे हूँवा ढेइर दिन तक राइह चुकली, तो अगबुस नाँव केर एक भविष्यवक्ता यहूदिया से आलक |
\v 11    ऊ हमर ठिन आए के पौलुस के पटकाए लेलक, आउर अपन हाथ-पाँव बाइंध के कहलक; पवित्र आत्मा इ कहेला, कि जे आदमी के ई पटकाए हे, उके यरूशलेम में यहूदी एहे लेखे से बांधबायँ आउर दूसर जाइतमन केर हाथ में जिम्मा (सोंइप) देबयँ  |
\v 12    जब ई गोइठ सुनली, तो हमरे आउर हूँवा केर आदमीमन उकर से बिनती करली, कि यरूशलेम न जाओक |
\v 13    मगर पौलुस जबाब देलक, कि तोहरे का करल, कि काइंद-काइंद के मोर मन के टुटाल, मोंय तो प्रभु यीशु केर नाँव लागिन यरूशलेम में ना केवल बांधल जाएक हे लागिन वरन मोरेक लागिन हों तैयार अहों |
\v 14    जब ऊ नी मानलक तो हमरे इ काइह के चुप होई गेली ; कि प्रभु केर इच्छा पूरा होओक ||
\v 15    उ दिनमन केर बाद हमरे बाइंध-छाइंध के यरूशलेम चाइल गेली |
\v 16    कैसरिया केर हों केतना चेलामन हमर संगे होई लेलयँ, आउर मनासोन नाँव कुप्रुस केर एक पुरना चेला के संगे लेई आनलयँ, कि हमरे उकर हिंयाँ टिकोब ||
\v 17    जब हमरे यरूशलेम में पोहोंचली, तो भाई बड़का खुशी केर संगे हमर से मिललक |
\v 18    दूसर दिन पौलुस हमरे के लेई के याकूब ठिन गेलक, जहाँ सउब मुखियामन जमा रहयँ |
\v 19    तलेक ऊ उमन के जोहार काइर के, जे काम परमेश्वर उकर सेवकाई केर द्वारा दूसर जाइतमन में काइर रेहे, एक-एक काइर के सउब के बतालक |
\v 20    उमन इ सुइन के परमेश्वर केर महिमा करलयँ, फिर उकर से कहलयँ; हे भाई, तोंय देखिस, कि यहूदीमन में से कई हजार झन विश्वास काइर हयँ ; आउर सउब व्यवस्था लागिन धुन लगाए हयँ |
\v 21    आउर उमन के तोर विषय में सिखाल जाए हे, कि तोंय दूसर जाइतमन में रहेकवाला यहूदीमन के मूसा से मुइड़ जाएक लागिन सिखाइसला, आउर काहिसला, कि न अपन छाउवामन के खतना करावा आउर ना रीतिमन ऊपरे चला : से का करल जाई ?
\v 22    आदमीमन जरुर सुनबयँ कि तोंय आए हिस |
\v 23    इ लागिन जे हमरे तोर से काहिला, उके कर : हमर हिंयाँ चाइर आदमी अहयँ, जेमन मन्नत माइन हयँ |
\v 24    उमन के लेई के उमनक संगे खुद के शुध्द कर; आउर उमनक लागिन खरचा दे, कि उमन मूड़ के मुड़ाबयँ : तलेक सउब जाइन लेबयँ, कि जे गोइठमन तोर विषय में सिखाय गेलक, उमनक कोनों जाइर नखें मगर तोंय खुद हें व्यवस्था के माइन के उकर मोताबिक चलिसला |
\v 25    मगर ऊ दूसर जाइतमन केर विषय में जेमन विश्वास काइर हयँ, हमरे इ फैसला काइर के लिख भेइज ही कि उमन मूर्तिमन केर सामने बलि करल मांस से, आउर लोहू से, आउर घेंचा घोंटलमन केर मांस से, आउर व्यभिचार से, बचल रहबयँ |
\v 26    तलेक पौलुस ऊ आदमीमन के लेई के, आउर दूसर दिन उमनक संगे शुध्द होई के मंदिर में गेलक, आउर बताय देलक, कि शुध्द होवेक केर दिन, मतलब उमन में से हर एक लागिन चढ़ावा चढ़ाएक जाएक तक कर दिन कहिया पूरा होवी ||
\v 27    जब उ सात दिन पूरा होवेक वाला रेहे, तो आसिया केर यहूदीमन पौलुस के मंदिर में देइख के सउब आदमीमन के उकसालयँ, आउर  एइसन चिल्लाए के उके धाइर लेलयँ |
\v 28    कि हे इस्राएलीमन, मदाइत करा; इ ओहे आदमी हेके, जे आदमीमन केर, आउर व्यवस्था केर, आउर इ जगह केर विरोध में, सउब जगह सउब आदमीमन के सिखाएला, हिंयाँ तक कि यूनानीमन के हों मंदिर में लाइन के ऊ इ पवित्र जगह के अपवित्र काइर हे |
\v 29    उमन तो इकर से पहिले त्रुफिमुस इफिसि के उकर संगे नगर में देइख रहयँ, आउर समझोत रहयँ, कि पौलुस उके मंदिर में लेई आइन हे |
\v 30    तलेक गोटा नगर में कोलाहाल माइच गेलक, आउर आदमीमन कूइद के जमा होलयँ, आउर पौलुस के धाइर के मंदिर केर सामने घसीट लानलयँ, आउर तुरते दूरा बंद करल गेलक |
\v 31    जब उमन उके माइर डालेक चाहोत रहयँ, तो पलटन केर सरदार के खबर पोहोंचलक कि गोटा यरूशलेम में कोलाहाल मचोत हे |
\v 32    तलेक ऊ तुरते सिपाहीमन आउर सूबेदारमन के लेई के उमनक ठीन हेंठे कूइद आलक; आउर उमन पलटन केर सरदार के आउर सिपाहीमन के देइख के मारेक-पीटेक से हाथ उठालयँ |
\v 33    तलेक पलटन केर सरदार पासे आए के उके धाइर लेलक ; आउर दुई ठु सिकड़ी से बांधेक केर हुकूम देई के पूछेक लगलक, इ केहर हेके, आउर इ का काइर हे ?
\v 34    मगर भीड़ में से केऊ कुछ आउर केऊ कुछ चिल्लात रहलयँ आउर शोर गुल केर चलते ठीक सच्चाई के नी जानेक परलक, तो उके महल में लेई जाएक केर हुकूम देलक |
\v 35    जब ऊ सीढ़ी ऊपरे पोहोंचलक, तो एइसन होलक, कि भीड़ केर दबाव केर चलते सिपाहीमन के उके उठाय के लेई जाएक पड़लक |
\v 36    काकि आदमीमन केर भीड़ इ चिल्लाते उकर पीछे पड़लक, कि उकर आखरी काइर देवा ||
\v 37    जब उमन पौलुस के महल में लेई जाएक वाला रहयँ, तो ऊ पलटन केर सरदार से कहलक ; का मोके आज्ञा आहे, कि मोंय तोर से कोनों कहमूँ ? ऊ कहलक ; का तोंय यूनानी जानिसला ?
\v 38    का तोंय ऊ मिस्री निहीं, जे इ दिन से पहिले बलवाई बनाए के चाइर हजार कतार बंद आदमीमन के जंगल में लेई गेलक ?
\v 39    पौलुस कहलक, मोंय तो तरसुस केर यहूदी आदमी हेकों | किलिकिया केर प्रसिध्द नगर केर बासिंदा हेकों : आउर मोंय तोर से बिनती करोना, कि मोके आदमीमन से बात करेक दे |
\v 40    जब ऊ हुकूम देलक तो पौलुस सीढ़ी ऊपरे ठड़ाए के आदमीमन के हाथ से इशारा करलक : जब उमन चुप होई गेलयँ, तो ऊ इब्रानी भाषा में कहेक लगलक, कि,
\c 22
\p \v 1   हे भाई मन, आउर आबा मन, मोर जबाब सुना, जे अब मोंय तोहर सामने कहोना ||
\v 2   उमन इ सुइन के कि ऊ हमरे से इब्रानी भाषा में कहेला, आउर हें चुप रहलयँ | तलेक ऊ कहलक;
\v 3   मोंय तो यहूदी आदमी हेकों, जे किलिकिया केर तरसुस में जनमलों ; मगर इ नगर में गमलीएल केर पाँव ठीन बाइठ के पढ़ाल गेलों, आउर बाप दादामन केर व्यवस्था केर ठीक रीति में सिखाल गेलों ; आउर परमेश्वर लागिन एइसन धुन लगाए रहों, जइसन तोहरे सउब आइज लगाए हा |
\v 4   आउर मोंय पुरुष आउर जनाना दुयो के बाइंध-बाइंध के, जेहेल घर में डाइल-डाइल के, इ डहर चलवा (पंथ/राही) के हिंया तक सतालों, कि उमन के मरुवाए हों डाललों |
\v 5   इ गोइठ लागिन महापुरोहित आउर सउब मुखियामन गवाह हेकयँ ; कि उमन में से मोंय भाईमन केर नाँव में चिट्ठी लेई के दमिश्क ले चाइल जात रहों, कि जे हूँवा हों उमन के हों दंड दिवाएक लागिन बाइंध के यरूशलेम लानमूँ |
\v 6   जब मोंय चलते-चलते दमिश्क केर पासे पोहोंचलों, तो एइसन होलक कि दुई पहार केर लगभग अचाका एक बड़का इन्जोत आकाश से मोर चाइरो बाटे चमकलक |
\v 7   आउर मोंय भूई ऊपरे गिर पड़लों : आउर इ शब्द सुनलों, कि हे शाऊल, हे शाऊल, तोंय मोके काले सताइसला ? मोंय जबाब देलों, कि हे प्रभु तोंय केहर हेकिस ?
\v 8   ऊ मोर से कहलक; मोंय यीशु नासरी हेकों, जेके तोंय सताइसला |
\v 9   आउर मोर संगमन ज्योति तो देखलयँ, मगर जे मोर से कहोत रेहे उकर शब्द नी सुनलयँ |
\v 10    तलेक मोंय कहलों; हे प्रभु मोंय का करमूँ प्रभु मोर से कहलक; उइठ के दमिश्क में जा, आउर जे कुछ तोर करेक लागिन ठहराए जाए हे हूँवा तोर से सउब काइह देवाल जाई |
\v 11    जब ऊ इंजोत केर तेज कर मारे मोके कोनों दिखाई नी देलक, तो मोंय अपन संगमन केर हाथ धाइर के दमिश्क में आलों |
\v 12    आउर हनन्याह नाँव केर व्यवस्था के मोताबिक एक भक्त आदमी, जे हूँवा केर रहेक वालामन सउब यहूदीमन में बेस नामी रेहे, मोर ठीन आलक |
\v 13    आउर ठड़ाए के मोर से कहलक ; हे भाई शाऊल फिर देखेक लग : ओहे घड़ी मोर आँइख खुइल गेलक आउर मोंय उके देखलों |
\v 14    तलेक ऊ कहलक ; हमर बाप दादामन केर परमेश्वर तोके इ लागिन ठहराए हे, कि तोंय उकर इच्छा के जानबे, आउर ऊ धर्मी के देखबे आउर उकर मुँह से गोइठ सुनबे |
\v 15    काकि तोंय उकर बाटे से सउब आदमीमन केर सामने उ गोइठमन केर गवाह होबे, जे तोंय देखले आउर सुइन हिस |
\v 16    अब काले देरी करिसला ? उठ, बपतिस्मा ले, आउर उकर नाँव लेई के पापमन के धोई डाल |
\v 17    जब मोंय यरूशलेम में आए के मंदिर में प्रार्थना करोत रहों, तो बेहोश होई गेलों |
\v 18    आउर ऊ देखलक कि मोर से कहेला ; जल्दी काइर के यरूशलेम से झट निकइलजा : काकि उमन मोर विषय में तोर गवाही नी मानबयँ |
\v 19    मोंय कहलों ; हे प्रभु उके तो तोंय जानिसला, कि मोंय तोर ऊपरे विश्वास करेक वालामन के जेहेलघर में डाललों आउर जगह-जगह आराधनालय में पिटवात रहों |
\v 20    आउर जब तोर गवाह स्तिफनुस केर लोहू बहाल जात रेहे सेखन मोंय हों हूँवा ठड़ाल रहों, आउर इ गोइठ में राजी रहों, आउर उके जेमन माइर मोरत रहयँ उमनक लुगा केर रखवाली करोत रहों |
\v 21    आउर ऊ मोर से कहलक, चाइल जा : काकि मोंय तोके दूसर जाइतमन केर ठीन दूर-दूर भेजमूँ ||
\v 22    उमन इ गोइठ तक उकर सुनात रहलयँ; तलेक जोर से चिल्लालयँ, कि एइसन आदमी कर अंत करा ; उकर जीवते रहेक बेस निहीं |
\v 23    जब उमन चिल्लाते आउर लुगा फेकते आउर आकाश में धूर उड़ात रहयँ ;
\v 24    तो पलटन केर सूबेदार कहलक ; कि इके महल में लेई जावा ; आउर कोड़रा माइर के जाँच करा, कि आदमीमन का लागिन उकर विरोध में एइसन चिल्लात हयँ |
\v 25    जब उमन उके सिकड़ी से बांधलयँ तो पौलुस ऊ सूबेदार से जे पासे ठड़ाल रेहे कहलक, का इ उचित आहे, कि तोंय एक रोमी आदमी के, आउर ओहो बेदोषी ठहराल कोड़रा मारबा ?
\v 26    सूबेदार इ सुइन के पलटन केर सरदार ठीन जाए के कहलक ; तोंय इ का करिसला ? इ तो रोमी आदमी हेके |
\v 27    तलेक पलटन केर सरदार उकर ठीन आए के कहलक ; मोके बताव, का तोंय रोमी हेकिस |
\v 28    इ सुइन के पलटन केर सरदार कहलक; कि मोंय रोमी होवेक केर पद ढेइर रुपया देई के पाए हों : पौलुस कहलक, मोंय तो जनम से रोमी हेकों |
\v 29    तलेक जे आदमीमन उके जांचेक वाला रहयँ, उमन तुरते उकर ठीन से हाइट गेलयँ; आउर पलटन केर सरदार हों इ जाइन के कि इ रोमी हेके, आउर मोंय उके बाइंध हों, डराय गेलक ||
\v 30    दूसर दिन ऊ ठीक-ठीक जानेक केर इच्छा से कि यहूदी उकर ऊपरे का कर दोष लगात हयँ, उकर बंधन खोइल देलक; आउर महापुरोहित आउर सउब महासभा के जमा होवेक कर हुकूम देलक, आउर पौलुस के हेंठे लेई जाए के उमनक सामने ठड़ुवाए देलक ||
\c 23
\p \v 1   पौलुस महासभा बाटे टकटकी लगाए के देखलक आउर कहलक, हे भाईमन, मोंय आइज तक परमेश्वर लागिन बिल्कुल सच्चा विवेक से जीवन बिताय हों |
\v 2   हनन्याह महापुरोहित, उमन के जे उकर ठीन ठड़ाल रहयँ, उकर मुँह में थप्पड़ मारेक केर हुकूम देलक |
\v 3   तलेक पौलुस उकर से कहलक; हे चूना फिरल भीत, परमेश्वर तोके मारी : तोंय व्यवस्था केर मोताबिक मोर न्याय लागिन बाइठ हिस, आउर फिर व्यवस्था केर बिरूध्द मोके मारेक केर हुकूम देइस ?
\v 4   जे पासे ठड़ाल रहयँ उमन कहलयँ, का तोंय परमेश्वर केर महापुरोहित के बुरा कहिसला ?
\v 5   पौलुस कहलक; हे भाईमन, मोंय नी जानोत रहों कि इ महापुरोहित हेके; काकि लिखल आहे, कि अपन आदमीमन केर मुखिया के बुरा न कह |
\v 6   तलेक पौलुस इ जाइन के, कि केतना सदूकी आउर केतना फरीसी अहयँ, सभा में हंकाय के कहलक, हे भाईमन, मोंय फरीसी आउर फरीसीमन केर वंश केर हेकों, मोरलमन केर आसरा आउर जी उठन केर बिषय में मोर मुकदमा होवत हे |
\v 7   जब ऊ इ बात कहलक, तो फरीसीमन आउर सदूकीमन में झगरा होवेक लगलक; आउर सभा में फूट पाइड़ गेलक |
\v 8   काकि सदूकी तो इ कहेन, कि न जी उठन आहे, न स्वर्ग दूत आउर न आत्मा आहे; मगर फरीसी दूयो के मानेना |
\v 9   तलेक बड़का शोर गुल होलक आउर केतना पंडितमन जे फरीसीमन केर दल केर रहयँ, उइठ के इ काइह के झगड़ेक लगलयँ, कि हमरे इ आदमी में कोनों बुराई नी पविला; आउर अगर केऊ आत्मा या स्वर्गदूत उकर से काइह हे तो फिर का ?
\v 10    जब ढेइर झगरा होलक, तो पलटन कर सरदार इ डर से कि पौलुस के टुकड़ा-टुकड़ा न काइर डालबयँ पलटन के हुकूम देलक, कि उतराए के उके उमन केर माझे से जबर दस्ती निकलाव, आउर गढ़ में लेई आव ||
\v 11    ओहे राइत प्रभु उकर ठीन आए ठड़ाय के उकर से कहलक; हे पौलुस ढाढ़स बांध; काकि जइसन तोंय यरूशलेम में मोर गवाही देले, तसनेहें तोके रोम में हों गवाही देवेक होवी |
\v 12    जब दिन होलक तो यहूदीमन जमा करलयँ, आउर शपथ खालयँ कि जब तक हमरे पौलुस के माइर नी डालोब, तब तक खाब चाहे पीयोब तो हमर ऊपरे धिक्कार |
\v 13    जेमन आपस में इ किरिया खाए रहयँ, उमन चालीस झन से ऊपरे रह यँ |
\v 14    उमन महापुरोहितमन आउर मुखियामन ठीन आए के कहलयँ; हमरे इ ठाइन ही; कि जब तक हमरे पौलुस के नी माइर डालोब, तब तक अगर कोनों चखोब हों, तो हमरे ऊपरे धिक्कार धिक्कार आहे |
\v 15    इकर लागिन अब महासभा समेत पलटन केर सरदार के समझावा, कि उके तोहर ठीन लेई आनबयँ, मानबा कि तोहरे उकर विषय में आउर हें ठीक से जाँच करेक चाहाला, आउर हमरे उकर पोहोंचेक से पहिले हें माइर डालेक लागिन तैयार रहब |
\v 16    आउर पौलुस केर भागिना सुनलक, कि उमन उकर घात में अहयँ, तो किला में जाए के पौलुस के खबर देलक |
\v 17    पौलुस सूबेदारमन में से एक झन के अपन ठीन बुलाय के कहलक ; इ जवान के पलटन केर सरदार ठीन लेई जावा, इ उकर से कुछ कहेक चाहोत हे |
\v 18    से ऊ उके पलटन केर सरदार ठीन लेई जाए के कहलक; पौलुस बंधुवा मोके बुलाय के बिनती करलक, कि इ जवान पलटन केर सरदार से कोनों कहेक चाहेला; उके उकर ठीन लेई जा |
\v 19    पलटन केर सरदार उकर हाथ धाइर के आउर अलगे लेई जाए के पूछलक; मोर से का कहेक चाहिसला |
\v 20    ऊ कहलक; यहूदीमन जाल फंदा रोइप हयँ, कि तोर से बिनती करोब, कि काइल पौलुस के महासभा में लानोक मानो तोंय आउर ठीक से उकर जाँच करेक चाहिसला |
\v 21    मगर उमनक न मानबे, काकि उमन में से चालीस झन केर ऊपरे आदमीमन उकर घात में अहयँ, जेमन इ ठाइन लेई हयँ, कि जब तक हमरे पौलुस के नी माइर डालोब, तब तक खाब-पीयोब तो हमर ऊपरे धिक्कार, आउर एखन उमन तैयार अहयँ आउर तोर वचन केर आसरा देखोत हयँ |
\v 22    तलेक पलटन केर सरदार जवान के इ आज्ञा देई के विदा करलक, कि केकरो से न कहबे कि तोंय मोके इ गोइठ बताए हिस |
\v 23    आउर दूई झन सूबेदारमन के बुलाय के कहलक; दूई सौ सिपाही, सत्तर सवारी, आउर दूई सौ बरछा धराइया, पहर राइत बीत के कैसरिया जाएक लागिन तैयार काइर के रखबा |
\v 24    आउर पौलुस केर सवारी लागिन घोड़ा तैयार रखा कि उके फेलिक्स हाकिम ठीन कुशल से पोहोंचय देब |
\v 25    ऊ इ लेखे चिट्ठी हों लिखलक;
\v 26    महाप्रतापी फेलिक्स हाकिम के क्लौदियुस लूसियस केर जोहार;
\v 27    इ आदमी के यहूदीमन धाइर के माइर डालेक चाहलयँ, मगर जेखन मोंय जानलों, कि रोमी हेके, तो पलटन लेई के छुड़ाय लानलों |
\v 28    आउर मोंय जानेक चाहोत रहों कि, उमन उकर ऊपरे का लागिन दोष लगात हयँ, इकर लागिन उके उमनक महासभा में लेई गेलों |
\v 29    तलेक मोंय जाइन लेलों, कि उमन अपन व्यवस्था केर विवादमन केर विषय में उकर ऊपरे दोष लगात हयँ, मगर माइर डलाल जाएक या बांधल जाएक केर लाएक उकर में कोनों दोष नखें |
\v 30    आउर जेखन मोके बताल गेलक, कि उमन इ आदमी केर घात में लगाल अहयँ, तो मोंय तुरते उके तोर ठीन भेइज देलों; आउर मुदाइमन के हों हुकूम देलों कि तोर सामने उकर नालिश करबयँ ||
\v 31    से जइसन सिपाहीमन के हुकूम देवल जाए रेहे, तइसनेहें पौलुस के लेई के रातो-राइत अन्तिपत्रिस में लानलयँ |
\v 32    दूसरा दिन ऊ सवारीमन के उकर संगे जाएक लागिन छोइड़ के खुद गढ़ ले घुरलक |
\v 33    उमन कैसरिया में पोहोंइच के हाकिम के चिट्ठी देलयँ : आउर पौलुस के हों उकर सामने ठड़ुवालयँ |
\v 34    ऊ पाइढ़ के पूछलक इ कोन देश कर हेके ?
\v 35    आउर जाइन लेलक कि किलिकिया केर हेके; तो उकर से कहलक; जब तोर मुदई हों आबयँ तो तोर मुकदमा करमूँ : आउर ऊ उके हेरोदेस केर गढ़ में, रखेक केर हुकूम देलक ||
\c 24
\p \v 1   पाँच दिन केर बाद हनन्याह महापुरोहित कई मुखियामन आउर तिरतुल्लुस नाँव केर केऊ वकील के संगे लेई आलक; उमन हाकिम केर सामने पौलुस ऊपरे नालिश करलयँ |
\v 2   जब उके बुलाल गेलक तो तिरतुल्लुस उकर ऊपरे दोष लगाए के कहलक, कि, हे महाप्रतापी फेलिक्स, तोर द्वारा हमरे के जे बड़का कुशल होवेला ; आउर तोर प्रबंध से इ जाइत लागिन केतना बुराईमन सुधरते जाएला |
\v 3   इके हमरे हर जगह आउर सउब लेखे से  धन्यवाद केर संगे मानिला |
\v 4   मगर इ लागिन कि तोके आउर दुःख नी देवेक चाहिला, मोंय तोर से बिनती करोना, कि कृपा काइर के हमर दूई एक गोइठमन के सुइन ले |
\v 5   काकि हमरे इ आदमी के उपद्रवी आउर दुनिया केर समूचा यहूदी मन में अनबन(झगरा) करुवाएक वाला, आउर नासरी मन केर गलत डहर केर मुखिया पाए ही |
\v 6   ऊ मंदिर के अशुध्द करेक चाहलक, आउर हमें उके धरली |
\v 7   [ हमरे उके अपन व्यवस्था केर मोताबिक देई देती;  मगर पलटन केर सरदार लुसियस उके जबरदस्ती हमर हाथ से छीन लेलक,
\v 8   आउर मुदई मन के तोर सामने आवेक केर हुकूम देलक | ] इ सब गोइठमन के जेमनक विषय में हमरे उकर ऊपरे दोष लगाइला,तोंय खुद हें उके जाँच काइर के जाइन लेबे |
\v 9   यहूदीमन हों उकर साथ देई के कहलयँ, इ गोइठ एहे लेखे केर आहे ||
\v 10    जब हाकिम पौलुस के बोलेक लागिन इशारा करलक तो ऊ जबाब देलक, मोंय इ जाइन के कि तोंय ढेइर बरिस से इ जाइत केर न्याय करिसला ,खुशी से अपन जबाब देवेना |
\v 11    तोंय खुद हें जाइन सकिसला, कि जब से मोंय यरूशलेम में भजन करेक ले आलों, मोके बारह दिन से ऊपरे नी होई हे |
\v 12    आउर उमन मोके न मंदिर में न सभा केर घर मन में, न नगर में केकरो से बकझक करते या भीड़ लगाते पलयँ |
\v 13    आउर न तो उमन उ गोइठमन के, जेमनक उमन अब मोर ऊपरे दोष लगाएना, तोर सामने सच ठहराए सकेना |
\v 14    मगर इ मोंय तोर सामने माइन लेवोना, ऊकरे नियम में मोंय अपन बाप दादा मन केर परमेश्वर कर सेवा करोना : आउर जे गोइठमन व्यवस्था आउर भविष्यवक्तामन केर किताबमन में लिखल आहे, उ सउब केर विश्वास करोना |
\v 15    आउर परमेश्वर से आसरा रखोना जे उमन खुद हों रखेना, कि धर्मी आउर अधर्मी दूयो केर जी उठेक होवी |
\v 16    इकर से मोंय खुद हें कोशिश करोना, कि परमेश्वर केर, आउर आदमीमन केर बाटे विवेक सउब समय निर्दोष रहोक |
\v 17    ढेइर बरिस केर बाद मोंय अपन आदमीमन के दान पोहोंचाएक, आउर भेंट चढ़ाएक आए रहों |
\v 18    उमन मोके मंदिर में, बेस दशा में बिना भीड़ केर संगे, आउर बे दंगा करते इ काम में पालयँ-हां आसिया केर कई झन यहूदी रहयँ-उमन के उचित रेहे,
\v 19    कि अगर मोर विरोध में उमनक कोनों गोइठ आहे तो हिंया तोर सामने आए के मोर ऊपरे दोष लगातयँ |
\v 20    या इमन खुद हें कहबयँ, कि जेखन मोंय महासभा केर सामने ठड़ाल रहों, तो उमन मोर में कोन गुनाह पालयँ ?
\v 21    इ एक गोइठ के छोइड़ जे मोंय उमनक माझे ठड़ाय के हकाए के काइह रहों, कि मोरलमन केर जी उठेक केर विषय में आइज मोर तोहर सामने मुकदमा होवोत हे ||
\v 22    फेलिक्स जे इ डहर केर गोइठमन के ठीक-ठीक जनोत रेहे , उमन के इ काइह के टाइल देलक, कि जब पलटन केर सरदार लूसियस आवी, तो तोहर गोइठ केर सलाह करमूँ |
\v 23    आउर सूबेदार के हुकूम देलक, कि पौलुस के सुख से राइख के रखवाली करबे, आउर उकर संगमन में से केखों उकर सेवा करेक से न रोकबे ||
\v 24    केतना दिनमन केर बाद फेलिक्स अपन पत्नी द्रुसिल्ला के, जे यहूदिनी रेहे, संगे लेई के आलक; आउर पौलुस के बुलावाए के उकर विश्वास केर विषय में जे मसीह यीशु केर ऊपरे आहे, उकर से सुनलक |
\v 25    आउर जब ऊ धर्म आउर संयम आउर आवेक वाला न्याय केर चर्चा करोत रेहे तो फेलिक्स डर माइन के जबाब देलक, कि एखन तो जा : मौका पाए के तोके फिर बुलामूँ |
\v 26    उके पौलुस से कुछ रुपया मिलेक कर हों आसरा रेहे; इ लागिन आउर हें बुलाय-बुलाय के उकर से गोठियात रेहे |
\v 27    मगर जब दूई बरिस बीत गेलक, तो पुरकियुस फेस्तुस फेलिक्स केर जगह में आलक, आउर फेलिक्स यहूदीमन के खुश करेक केर इच्छा से पौलुस के बंधुवा छोइड़ के गेलक ||
\c 25
\p \v 1   फेस्तुस उ प्रान्त में पोहोंइच के तीन दिन केर बाद कैसरिया से यरूशलेम ले गेलक |
\v 2   तब महापुरोहितमन, आउर यहूदीमन केर बोड़ आदमीमन, उकर नालिश करलयँ |
\v 3   आउर उकर से विनती काइर के उकर विरोध में इ वर चाहलयँ, कि ऊ उके यरूशलेम में बुलवाओक, काकि उमन डहरे में माइर डालेक केर घात लगाल रहयँ |
\v 4   फेस्तुस जबाब देलक, कि पौलुस कैसरिया में पहरा में आहे, आउर मोंय खुद जल्दी हूँवा आमूँ |
\v 5   फिर कहलक, तोहरे से जे अधिकार रखेना, उमन संगे चलबयँ आउर अगर इ आदमी कोनों अनुचित काम का इर हे, तो उकर ऊपरे दोष लगाओक  ||
\v 6   आउर उमन केर माझे लगभग आठ दस दिन राइह के ऊ कैसरिया गेलक : आउर दूसर दिन न्याय केर चौकी में बाइठ के पौलुस के लानेक केर हुकूम देलक |
\v 7   जब ऊ आलक, तो जे यहूदी यरूशलेम से आए रहयँ, उमन आसे पासे ठड़ाय के उकर ऊपरे ढेइर हें भारी दोष लगालयँ, जेमन केर साबूत उमन नी देवेक परोत रहयँ |
\v 8   मगर पौलुस जबाब देलक, कि मोंय ना तो यहूदी मन केर व्यवस्था कर आउर ना मंदिर केर, आउर ना कैसर केर कोनों गुनाह काइर हों |
\v 9   तलेक फेस्तुस यहूदीमन के खुश करेक केर इच्छा से पौलुस के जबाब देलक, का तोंय चाहिसला, कि यरूशलेम जाबे; आउर हूँवा मोर सामने तोर इ मुकदमा तय करल जाओक ?
\v 10    पौलुस कहलक ; मोंय कैसर केर न्याय चौकी केर सामने ठड़ाय हों : मोर मुकदमा केर हिंयाँ फैसला होवेक चाही : जइसन तोंय बेस लेखे जानिसला, यहूदीमन केर मोंय कोनों गुनाह नी काइर हों |
\v 11    अगर गुनाहगार हेकों आउर माइर डालेक जाएक का लायक कोनों काम काइर हों : तो मोरेक से नी मुकरतो : मगर जे गोइठमन केर इमन मोर ऊपरे दोष लगाएना, अगर  उमन में से कोनों गोइठ सच नी ठहरी, तो केऊ मोके उमनक हाथ में नी सोंइप सकेल : मोंय कैसर केर दोहाई देवोना |
\v 12    तलेक फेस्तुस मंत्रीमन केर सभा केर संगे बात काइर के जबाब देलक, तोंय कैसर केर दोहाई देई हिस, तोंय कैसर ठीन जाबे ||
\v 13    आउर कुछ दिन बीतेक केर बात अग्रिप्पा राजा आउर बिरनिके कैसरिया में आए के फेस्तुस से भेंट करलयँ |
\v 14    आउर उमनक ढेइर दिन हूँवा रहेक केर बाद फेस्तुस पौलुस केर कहनी राजा के बतालक; कि एक आदमी आहे, जेके फेलिक्स बंधुवा छोइड़ जाए हे |
\v 15    जब मोंय यरूशलेम में रहों, तो महापुरोहित आउर यहूदीमन केर मुखियामन उकर नालिश करलयँ; आउर चाहलयँ, कि उकर ऊपरे दंड केर हुकूम देवल जाओक |
\v 16    मगर मोंय उमन के जबाब देलों, कि रोमीमन केर इ नियम नखें, कि केऊ आदमी के दंड लागिन देई, जब तक गुनाहगार के अपन बैरीमन केर आमने-सामने ठड़ाय के दोष केर जबाब देवेक कर मौका नी मिली |
\v 17    से जब उमन हिंया जमा होलयँ, तो मोंय कोनों देरी नी करलों, मगर दूसरे हें दिन न्याय केर चौकी में बाइठ के, ऊ आदमी के लानेक केर हुकूम देलों |
\v 18    जब उकर बैरी मन ठड़ालयँ, तो उमन एइसन बुरा गोइठ मन केर दोष नी लगालयँ, जइसन मोंय समझोत रहों |
\v 19    मगर गोइठ केर आउर यीशु नाँव केर केऊ आदमी केर बिषय में जे मोइर जाए रेहे, आउर पौलुस उके जीवित बतात रेहे, बकझक करते रहयँ |
\v 20    आउर मोंय उलझन में रहों, कि इ गोइठमन केर पता कइसन लगामूँ ? इ लागिन मोंय उकर से पूछ्लों, का तोंय यरूशलेम जाबे, कि हूँवा इ गोइठमन केर फैसला होओक ?
\v 21    मगर जब पौलुस दोहाई देलक, कि मोर मुकदमा केर फैसला महाराजाधिराज केर हिंया होओक; तो मोंय हुकूम देलों, कि जब तक उके कैसर ठीन नी भेजमूँ, उकर रखवाली करल जाओक |
\v 22    तलेक अग्रिप्पा फेस्तुस से कहलक, मोंय हों ऊ आदमी केर सूनेक चाहोना : ऊ कहलक, तोंय काइल सूइन लेबे ||
\v 23    से दूसर दिन, जब अग्रिप्पा आउर बिरनिके बड़का धूम धाम से आए के पलटन केर सरदारमन आउर नगर केर बोड़ आदमीमन केर संगे दरबार में पोहोंचलयँ, तो फेस्तुस हुकूम देलक, कि उमन पौलुस के लेई आनबयँ |
\v 24    फेस्तुस कहलक : हे महाराजा अग्रिप्पा, आउर हे सउब आदमीमन जे हिंया हमर संगे अहयँ, तोहरे इ आदमी के देखल, जेकर विषय में सउब यहूदीमन यरूशलेम में आउर हिंया हों चिल्लाय-चिल्लाय के मोर से विनती करलयँ, कि इकर जीवते रहेक बेस निहीं |
\v 25    मगर मोंय जाइन लेलों, कि ऊ एइसन कोनों नी करलक कि माइर डालल जाओक; आउर जब कि ऊ खुद हें महाराजाधिराज केर दोहाई देलक, तो मोंय उके भेजेक केर उपाय निकलालों |
\v 26    मगर मोंय उकर विषय में कोनों ठीक गोइठ नी पालों कि अपन मालिक ठीन लिखमूँ, इ लागिन मोंय उके तोहर सामने आउर विशेष काइर के हे महाराजा अग्रिप्पा तोर सामने लाइन हों, कि जाँच करेक केर बाद मोके कोनों लिखेक ले मिलोक |
\v 27    काकि बंधुवा के भेजेक आउर जे दोष उकर ऊपरे लगाल गेलक, उमन के नी बताएक, मोके फालतू समइझ पड़ेला ||
\c 26
\p \v 1   अग्रिप्पा पौलुस से कहलक; तोके अपन बारे में कहेक केर आज्ञा आहे : तलेक पौलुस हाथ बढ़ाय के जबाब देवेक लगलक, कि
\v 2   हे राजा अग्रिपा, जेतना गोइठमन केर यहूदी मोर ऊपरे दोष लगाए ना, आइज तोर सामने उमनक जबाब देवेक में मोंय खुद के धन्य समझोना |
\v 3   विशेष काइर के इ लागिन कि तोंय यहूदीमन से सउब व्यवहारमन आउर विवादमन के जानिसला, से मोंय बिनती करोना, धीरज से मोर सुइन ले |
\v 4   ज इसन मोर चाल चलन शुरू से अपन जाइत केर माझे आउर यरूशलेम में रेहे, इ सउब यहूदी जानेना |
\v 5   उमन अगर गवाही देवेक चाहेना, तो शुरू से मोके चिन्हेना, कि मोंय फरीसी होई के अपन धर्म केर सउब से खरा डहर केर मोताबिक चललों |
\v 6   आउर अब उ करार केर आसरा केर कारण जे परमेश्वर हमर बाप दादा मन से काइर रेहे, मोर ऊपरे मुकदमा चलोत हे |
\v 7   ओहे करार केर पूरा होवेक केर आसरा लगाल, हमर बारहों गोत्र अपन समुचा मन से राइत दिन परमेश्वर केर सेवा करते आए हयँ : हे राजा, हे आसरा केर विषय में यहूदी मोर ऊपरे दोष लगाए ना |
\v 8   जबकि परमेश्वर मोरलमन के जियायला, तो तोहर हिंया इ गोइठ काले विश्वास केर लायक नी समझल जाएला ?
\v 9   मोंय हों समइझ रहों कि यीशु नासरी केर नाँव केर विरोध में मोके ढेइर कुछ करेक चाही |
\v 10    आउर मोंय यरूशलेम में एइसनेहें करलों ; आउर महापुरोहितमन से अधिकार पाए के ढेइर सन पवित्र आदमी मन के जेहेल घर में डाललों, आउर जब उमन माइर डालल जात रहयँ, तो मोंय हों उमनक विरोध में अपन मंजूरी देवोत रहों |
\v 11    आउर सउब आराधनालय में मोंय उमन के दुःख देई-देई के यीशु केर निंदा करुवात रहों, हिंया तक कि खीस केर मारे एइसन पागल होई गेलों, कि बाहरे केर नगर में हों जाए के उमन के सतात रहों |
\v 12    एहे धुन में जब मोंय महापुरोहितमन से अधिकार आउर छुट्टी लेई के दमिश्क ले जात रहों |
\v 13    तो हे राजा, डहर में दूई पहर केर बेरा मोंय आकाश से बेइर केर तेज से हों बाइढ़ के एक इंजोत अपन आउर अपन संगे चलेकवालामन केर चाइरो बाटे चमकते देखलों |
\v 14    आउर जब हमरे भूई ऊपरे गिर पड़ली, तो मोंय इब्रानी भाषा में, मोर से इ कहते इ शब्द सुनलों, कि हे शाऊल, हे शाऊल, तोंय मोके काले सताइसला ? पाएना ऊपरे लाइथ मारेक तोर लागिन कठिन आहे |
\v 15    मोंय कहलों, हे प्रभु तोंय के हेकिस ? प्रभु कहलक,मोंय यीशु हेकों : जेके तोंय सताइसला |
\v 16    मगर तोंय उठ, अपन पाँव में ठड़ाव; काकि मोंय तोके इ लागिन दर्शन देई हों, कि तोके उ गोइठमन केर हों सेवक आउर गवाह ठहरामूँ, जे तोंय देइख हिस, आउर उमनक हों जेमन लागिन मोंय तोके दर्शन देई देमूँ |
\v 17    आउर मोंय तोके तोर आदमीमन से आउर परजाइतियामन से बचाते रहमूँ, जे मनक ठीन मोंय अब तोके इ लागिन भेजोत हों |
\v 18    कि तोंय उमनक आँइख खोलबे, कि उमन अंधार से इंजोत बाटे, आउर शैतान केर अधिकार से परमेश्वर बाटे मुड़बयँ; कि पापमन केर क्षमा, आउर उ आदमीमन केर संगे जे मोर ऊपरे विश्वास करेक से पवित्र करल जाए हयँ, बपौती हक पाओक |
\v 19    से हे राजा अग्रिप्पा, मोंय उ स्वर्गीय दर्शन केर गोइठ नी टाललों |
\v 20    मगर पहिले दमिश्क के, फिर यरूशलेम केर रहेकवालामन के, तलेक यहूदिया केर सउब देश में आउर परजाइतियामन के समझाते रहलों, कि मन फिरावा आउर परमेश्वर बाटे मुइड़ के मन फिराव केर लायक काम करा |
\v 21    इ गोइठ मन केर कारण यहूदी मोके मंदिर में धाइर के माइर डालेक केर कोशिश करोत रहयँ |
\v 22    से परमेश्वर केर मदाइत से आइज तक बनाल अहों आउर छोट बोड़ सउब केर सामने गवाही देवोना आउर उ गोइठमन के छोड़ कोनों नी कहोन, जे भविष्यवक्तामन आउर मूसा हों कहलक कि होवेक वाला आहे |
\v 23    कि मसीह के दुःख उठाएक होवी, आउर ओहे सउब से पहिले मोरलमन में से जी उइठ के, हमर आदमीमन में आउर परजाइतियामन में इंजोत केर प्रचार करी ||
\v 24    जब ऊ इ रीति से जबाब देवोत रेहे, तो फेस्तुस जोर से कहलक; हे पौलुस, तोंय पागल हेकिस : ढेइर ज्ञान तोके पागल काइर देई हे |
\v 25    मगर ऊ कहलक; हे महाप्रतापी फेस्तुस, मोंय पागल निहीं, मगर सच्चाई आउर बुध्दि केर गोइठमन कहोना |
\v 26    राजा हों जेकर सामने मोंय निडर होई के कहोत हों, इ गोइठमन के जानेला, आउर मोके विश्वास आहे, कि इ गोइठमन में से कोनों एक हों उकर से लुकल नखें, काकि इ घटना तो कोना में नी होलक |
\v 27    हे राजा अग्रिप्पा, का तोंय भविष्यवक्तामन केर विश्वास करिसला ? हां, मोंय जानोना, कि तोंय विश्वास करिसला |
\v 28    अब अग्रिप्पा पौलुस से कहलक तोंय थोरे हें समझाएक से मोके मसीही बनाएक चाहिसला ?
\v 29    पौलुस कहलक, परमेश्वर से मोर प्रार्थना इ हेके कि का थोरे में, का ढेइर में, सिरिफ तोंय हें निहीं, मगर जेतनामन आइज मोर सुनेना, इ बंधनमन के छोइड़ उमन मोर समान होई जाओक ||
\v 30    तलेक राजा आउर हाकिम आउर बिरनिके आउर उमनक संगे बाइठेकवालामन उइठ ठड़ालयँ |
\v 31    आउर अलगे जाए के आपस में कहेक लगलयँ, इ आदमी एइसन तो कोनों नी करेल, जे मरण या बंधन केर लायक आहें |
\v 32    अग्रिप्पा फेस्तुस से कहलक; अगर इ आदमी कैसर केर दोहाई नी देतक, तो छुइट सकोत रेहे ||
\c 27
\p \v 1   जब इ ठहराल गेलक, कि हमरे जहाज से इतालिया ले जाब, तो उमन पौलुस आउर केतना आउर बंधुवामन के हों युलियुस नाँव केर औगुस्तुस केर पलटन केर एक सूबेदार केर हाथ में सोंइप देलयँ |
\v 2   आउर अद्रमुत्तियुम केर एक जहाज में जे आसिया केर किनारे केर जगहमन में जाएक ले रेहे, चाइढ़ के हमरे उके खोइल देली, आउर अरिस्तर्खुस नाँव थिस्सलुनीके केर एक मकिदूनी हमर संगे रेहे |
\v 3   दूसर दिन हमरे सैदा में लंगर डालली आउर युलियुस पौलुस ऊपरे दया काइर के उके संगमन केर हिंया जाएक देलक कि उकर सेवा सुसइर करल जाओक |
\v 4   हूँवा से जहाज खोइल के धूका उल्टा होवेक केर कारण हमरे कुप्रुस केर आड़ में होई के चलली |
\v 5   आउर किलिकिया आउर पंफूलिया केर पासे समुद्र में होई के लूसिया केर मूरा में उतारली |
\v 6   हूँवा सूबेदार के सिकंदिरया केर एक जहाज इतालिया जाते मिललक, आउर ऊ हमरे के उकर ऊपरे चढ़ाय देलक |
\v 7   आउर जब हमरे ढेइर दिन तक धीरे-धीरे चाइल के मुश्किल से कनिदुस केर सामने पोहोंचली, तो इ लागिन कि हवा हमरे के आगे बढ़ेक नी देत रेहे, सलमोने केर सामने से होई के क्रेते केर आड़ में चलली |
\v 8   आउर उकर किनारे-किनारे मुश्किल से चाइल के शुभ लंगरबारी नाँव केर जगह पोहोंचली, जहाँ से लसया नगर पासे रेहे |
\v 9   जब ढेइर दिन बीत गेलक, आउर जलयात्रा में जोखिम इ लागिन होओत रेहे कि उपवास केर दिन अब बीत चुइक रेहे, तो पौलुस उमन के इ काइह के समझालक |
\v 10    कि हे सज्जन मन मोके एइसन मालूम पड़ोत हे, कि इ यात्रा में बिपाइत आउर ढेइर नुकसान ना केवल माल आउर जहाज केर वरन हमर जान केर हों होवेकवाला आहे |
\v 11    मगर सूबेदार पौलुस केर गोइठ मन से मांझी आउर जहाज केर मालिक केर बइढ़ के मानलक |
\v 12    आउर ऊ जहाज घाट जाड़ काटेक लागिन बेस नी रेहे; इ लागिन ढेइरमन केर विचार होलक, कि हूँवा से जहाज खोइल के अगर कोनों रीति से होई सकी, तो फिनिक्स में पोहोंइच के काटोब : इ तो क्रेते केर एक जहाज घाट हेके जे दक्खिन-पच्छिम आउर उत्तर पच्छिम बाटे खुलेला |
\v 13    जब थोरे-थोरे दक्खिन हवा बहेक लगलक, तो इ समइझ के कि हमर मतलब पूरा होलक, लंगर उठालयँ आउर किनारे धरल क्रेते ठीन से जाएक लगलयँ |
\v 14     मगर थोरेक देरी में हूँवा से एक आँधी उठलक, जे यूरकुलीन कहाएला |
\v 15     जेखन इ जहाज में लगलक, तलेक उ धुका केर  सामने ठहरेक नी परलक, से हमरे उके बहेक देली, आउर एहे लेखे बहते चाइल गेली |
\v 16    तब कौदा नाँव केर एक छोटका सन टापू केर आड़ में बहते-बहते हमरे मुश्किल से डोंगी के वश में काइर सकली |
\v 17    मल्लाहमन उके उठाय के, रकम रकम केर उपाय काइर के जहाज के हेंठे से बांधलयँ, आउर सुरितस केर चोरबालू में टिक जाएक केर डर से पाल आउर सामान उतराय के, बहते चाइल गेलयँ |
\v 18    आउर जब हमरे आँधी से ढेइर हिचकोला आउर धक्का खाली, तो दूसर दिन उमन जहाज केर माल फेकेक लगलयँ | आउर तीसरा दिन उमन अपन हाथ से जहाज केर सामान फेकेक देलयँ |
\v 19    आउर तीसर दिन उमन अपन हाथ से जहाज केर सामान फेइक देलयँ  |
\v 20    आउर जब ढेइर दिन तक न बेइर न तइरगन दिखाई देलयँ, आउर बड़का आँधी चलोत रेहे, तो आखरी में हमर बचेक केर सउब आसरा जात रहलक |
\v 21    जब उमन ढेइर उपवास काइर चुकलयँ, तो पौलुस उमनक माझे में ठड़ाय के कहलक; हे आदमीमन, चाही रेहे कि तोहरे मोर गोइठ के माइन के, क्रेते से न जहाज खोलता आउर न इ विपइत आउर नुकसान उठाती |
\v 22    मगर अब मोंय तोहरे के समझावना, कि ढाढ़स बाँधा; काकि तोहर में से केकरो जान केर नुकसान नी होवी, सिरिफ जहाज केर |
\v 23    काकि परमेश्वर जेकर मोंय हेकों, आउर जेकर सेवा करोना, उकर स्वर्ग दूत आइज राइत मोर ठीन आए के कहलक |
\v 24    हे पौलुस, न डर; तोके कैसर केर हिंया ठड़ाएक जरुरी आहे : आउर देख, परमेश्वर सउब के जे तोर संगे यात्रा करोत हयँ, तोके देई हे |
\v 25    इ लागिन, हे सज्जन मन ढाढ़स बाँधा; काकि मोंय परमेश्वर केर विश्वास करोना, कि जइसन मोर से कहल जाए हे, तइसनेहें होवी |
\v 26    मगर हमरे के कोनों टापू में जाए टिकेक होवी ||
\v 27    जब चौदह राइत होलक, आउर हमरे अद्रिया समुद्र में टकराते फिरोत रहीं, तो आधा राइत केर पासे मल्लाहमन अटकल से जानलयँ, कि हमरे कोनों देश केर सामने पोहोंचोत ही |
\v 28    आउर थाह लेई के उमन बीस पुरसा गहरा पालयँ आउर थोरेक आगे बाइढ़ के थाह लेलयँ, तो पन्द्रह पुरसा पालयँ |
\v 29    तब पत्थरीली जगहमन में पड़ेक केर डर से उमन जहाज केर पिछाड़ी चाइर लंगर डाललयँ, आउर बिहान होवेक केर आसरा देखत रहलयँ |
\v 30    मगर जब मल्लाह जहाज में से भागेक चाहोत रहयँ, आउर गलही से लंगर डालेक केर बहाना डोंगा समुद्र में उतराय देलयँ |
\v 31    तो पौलुस सूबेदार आउर सिपाहीमन से कहलक; अगर इ मन जहाज में नी रहबयँ, तो तोहरे नी बचेक परबा |
\v 32    तलेक सिपाही मन डोरा काइट के डोंगा के गिराय देलयँ |
\v 33    जब बिहान होवेक ले रेहे, तो पौलुस इ काइह के, सउब के खाएक ले समझालक, कि आइज चौदह दिन होलक कि तोहरे आसरा देखते-देखते भूखे रहला, आउर कोनों नी खाला |
\v 34    इ लागिन तोहरे के समझावना; कि कोनों खाए लेवा, जेकर से तोहर बचाव होवी; काकि तोहर में से केकरो मूड़ केर एक केंस हों नी गिरी |
\v 35    आउर इ काइह के ऊ रोटी लेई के सउब केर सामने परमेश्वर केर धन्यवाद करलक; आउर तोइड़ के खाएक लगलक |
\v 36    तलेक उ सउबमन हों ढाढ़स बाइंध के खाएक लगलयँ |
\v 37    हमरे सउब मिल के जहाज में दुई सौ छेहत्तर आदमी रेही |
\v 38    जब उमन खाए के अघाय गेलयँ, तो गेहूँ के समुद्र में  फेइक के जहाज के हल्का करेक लगलयँ |
\v 39    जब बिहान होलक, तो उमन उ देश के नी चिन्हलयँ, मगर एक खाड़ी देखलयँ जेकर चौरस किनारा रेहे, आउर विचार करलयँ, कि अगर होई सकी, तो एहे में जाहज के टिकाब |
\v 40    तलेक उमन लंगरमन के खोइल के समुद्र में छोइड़ देलयँ, आउर ओहे बेरा पतवारमन केर बंधन खोइल देलयँ, आउर हवा केर सामने अगला पाल चढ़ाय के किनारे बाटे चललयँ |
\v 41    मगर दूई ठु समुद्र केर मिलन जगह पाइड़ के उमन जहाज के टिकालयँ, आउर जहाज तो धक्का खाए के गाइड़ गेलक, आउर टालेक नी परलक; मगर पिछाड़ी लहर केर ताकत से टूटेक लगलक |
\v 42    तब सिपाहीमन केर इ विचार, होलक, कि बंधुवामन के माइर डालोब; एइसन न होओक, कि केऊ तैर के निकइल भागबयँ |
\v 43    मगर सूबेदार पौलुस के बचाएक केर इच्छा से उमन के इ विचार से रोकलक, आउर इ कहलक,कि जे तैर सकेना, पहिले कूइद के किनारे में निकइल जाओक |
\v 44    आउर बचल केऊ पटरीमन में, आउर केऊ जहाज केर आउर चींजमन केर सहारे निकइल जाओक, आउर इ लेखे से सउब हर भूई में बाइच निकलयँ ||
\c 28
\p \v 1   जब हमरे बाइच निकलली, तो जानली कि इ टापू मालटा कहाएला |
\v 2   आउर उ जंगली आदमीमन हमर ऊपरे खूब बेस व्यवहार करलयँ; काकि पानी बरसोत रेहे आउर जाड़ केर चलते आइग सुलगाए के हमरे सउब के ठहरालयँ |
\v 3   जब पौलुस काठी केर गठरी जमा काइर के आइग में रखलक, तो एक साँप आंच पाए के निकललक आउर उकर हाथ से लिपइट गेलक ||
\v 4   जब इ जंगलीमन साँप के उकर हाथ में लपटाल देखल यँ, तो आपस में कहलयँ; सचमुच इ आदमी हत्यारा हेके, कि अगर इ समुद्र से बाइच गेलक, तेउले न्याय जीवित रहेक नी देलक |
\v 5   तब ऊ साँप के आइग में झटइक देलक, आउर उके कोनों हानि नी पोहोंचलक |
\v 6   मगर उमन डहर जोहोत रहयँ, कि ऊ सूज जाई, या आचाका गिर के मोइर जाई, मगर जब उमन ढेइर देरी तक देखते रहलयँ, आउर देखलयँ, कि उकर कोनों वे नी बिगड़लक, तो आउर हें विचार काइर के कहलयँ; इ तो केऊ देवता हेके ||
\v 7   उ जगह केर आसे-पासे पुबलियुस नाँव केर उ टापू केर प्रधान केर जमीन रेहे : ऊ हमरे के अपन घर लेई जाए के तीन दिन मित्र भाव से पहुनाई करलक |
\v 8   पुबलियुस केर आबा जार आउर सूल झाड़ा केर रोग से पड़ाल रेहे : से पौलुस उकर ठीन घर में जाए के प्रार्थना करलक, आउर उकर ऊपरे हाथ राइख के उके ठीक करलक |
\v 9   जब एइसन होलक, तो उ टापू केर बचल बीमरियामन आलयँ, आउर ठीक करल गेलयँ |
\v 10    आउर उमन हमर ढेइर माइन करलयँ, आउर जब हमरे चलेक लगली, तो जे कुछ हमरे के जरुरी रेहे, जहाज ऊपरे राइख देलयँ ||
\v 11    तीन महीना बाद हमरे सिकंदिरया केर एक जहाज में चल निकलली, जे उ टापू में जाड़  भाइर रेहे; आउर जेकर चिन्हा दियुसकूरी रेहे |
\v 12    सुरकूसा में लंगर डाइल के हमरे तीन दिन टिकल रहली |
\v 13    हूँवा से हमरे घूइम के रेगियुम में आली : आउर एक दिन केर बाद दक्खिन हवा चललक तब हमरे दूसर दिन पुतियुली में आली |
\v 14    हूँवा हमरे के भाईमन मिललयँ, आउर उमनक कहेक से हमरे उमन केर हिंया सात दिन तक रहली; आउर इ लेखे से रोम ले चलली |
\v 15    हूँवा से भाई हमर समाचार सुइन के अप्पियुस केर चौक आउर तीन सराय तक हमर भेंट करेक ले निकइल आलक   आउर जेके देइख के पौलुस परमेश्वर केर धन्यवाद करलक, आउर ढाढ़स बांधलक ||
\v 16    जब हमरे रोम में पोहोंचली, तो पौलुस के एक सिपाही केर संगे जे उकर रखवाली करोत रेहे, एकला रहेक केर हुकूम होलक ||
\v 17    तीन दिन केर बाद ऊ यहूदीमन केर बोड़ आदमीमन के बुलालक, आउर जब उमन जमा होलयँ तो ऊ कहलक; हे भाईमन, मोंय अपन आदमीमन केर या बाप दादामन केर व्यवहार केर बिरोध में कोनों नी करलों, तेउले बंधुवा होई के यरूशलेम से रोम केर हाथ में सौंपल गेलों |
\v 18    उमन मोके जाँच काइर के छोइड़ देवेक चाहलयँ, काकि मोर में मरण केर लाएक कोनों दोष नी रेहे |
\v 19    मगर जब यहूदी इकर विरोध में कहेक लगलयँ, तो मोके कैसर केर दोहाई देवेक पड़लक : न इ कि मोके अपन आदमीमन ऊपरे कोनों दोष लगाएक रेहे |
\v 20    इ लागिन मोंय तोहरे के बुलाय हों, कि तोहरे से मिलमूँ आउर गोइठ बात करमूँ; काकि इस्राएल केर आसरा केर लागिन मोंय इ सिकड़ी से जकड़ाल अहों |
\v 21    उमन उकर से कहलयँ; न हमरे तोर विषय में यहूदीमन से चिट्ठी पाली, आउर न भाईमन में से केऊ आए के तोर विषय में कोनों बतालयँ, आउर न बुरा कहलयँ |
\v 22    मगर तोर विचार का हेके ओहे हमरे तोर से सुनेक चाहिला, काकि हमरे जानिला, कि हर जगह इ मत केर विरोध में आदमीमन गोठियएना ||
\v 23    तब उमन उकर लागिन एक दिन ठहरालयँ, आउर ढेइर आदमीमन उकर हिंया जमा होलयँ, आउर ऊ परमेश्वर केर राइज केर गवाही देते आउर मूसा केर व्यवस्था आउर भविष्यवक्तामन केर किताबमन से यीशु केर विषय में समझाए-समझाए के बिहान से साँझ तक बखाइन करते रहलक |
\v 24    तब केतनामन उकर गोइठ के माइन लेलयँ, आउर केतना मन विश्वास नी करलयँ |
\v 25    जब आपस में एक मत नी होलयँ, तो पौलुस केर इ एक गोइठ केर कहेक से चाइल गेलयँ, कि पवित्र आत्मा यशायाह भविष्यवक्ता केर द्वारा तोहर बाप दादा मन से बेस कहलक, कि जाए के इ आदमीमन से कह  |
\v 26    कि सुनते तो रहबा, मगर नी समझबा, आउर देखते तो रहबा, मगर नी बुझबा |
\v 27    काकि इ आदमी मन केर मन मोटा, आउर उमनक कान भारी होई जाए हे, आउर उमन अपन आँइख बंद काइर हयँ, एइसन न होओक कि उमन कहियो आँइख से देखबयँ, आउर कान से सुनबयँ, आउर मन से समझबयँ आउर  फिरबयँ, आउर मोंय उमन के चंगा करमूँ |
\v 28    से तोहरे जाना, कि परमेश्वर केर इ उध्दार केर कहनी परजाइतियामन ठीन भेजल जाए हे, आउर उमन सुनबयँ |
\v 29    जब ऊ इ कहलक तो यहूदी आपस में बकझक करेक लगलयँ आउर हूँवा से चाइल गेलयँ |
\v 30    आउर ऊ पूरा दूई साल अपन भाड़ा केर घर में रहलक |
\v 31    आउर जे उकर ठीन आवोत रहयँ, उ सउब से मिलते रहलक आउर बिना रोक टोक ढेइर निडर होई के परमेश्वर केर राइज केर प्रचार करोत रेहे आउर प्रभु यीशु मसीह केर गोइठमन के सिखाते रहलक ||
