\id LUK
\ide UTF-8 
\rem Copyright Information: Creative Commons Attribution-ShareAlike 4.0 License 
\h लुका 
\toc1 लुका का सुसमाचार 
\toc2 लुका 
\mt1 LUKE 
\mt1 लुका 
\c 1
\p \v 1   इकर लागिन कि ढ़ेइरमन ऊ गोइठ कर जे हमर बीच में बीत हें इतिहास लिखेक में हाथ लगाय हयँ |
\v 2   जइसन कि उमन जे पहिले हें ई गोइठमन के देखेक वाला आउर वचन कर सेवक रहयँ हमरे तक पोहोंचालयँ |
\v 3   इकर लागिन हे श्रीमन थियुपिलुस मोखों इ उचित मालूम होलक कि ऊ सउब गोइठमन कर पूरा हाल शुरू से ठीक–ठीक जाँच काइर के उके तोर लागिन क्रमानुसार लिखमूँ |
\v 4   कि तोंय इ जाइन लेबे कि उ गोइठमन जेकर तोंय शिक्षा पाय हिस कइसन सच आहे ||
\v 5   यहूदियामन कर राजा हेरोदेस कर समय अबिय्याह कर दल में जकरयाह नाँव कर एक याजक रेहे, आउर उकर पत्नी हारून याजक कर वंश कर रेहे, जेकर नांव इलिशिबा रेहे |
\v 6   आउर उमन दुयो परमेश्वर कर सामने धर्मी रहयँ : आउर प्रभु कर सउब आज्ञामन कर आउर विधिमन उपरे निर्दोष चलेकवाला रहयँ उमन कर केऊ हों संतान नी रहयँ ,
\v 7   काकि इलिशिबा बाँझ रेहे ,आउर उमन दुयो बुढ़ा रहयँ ||
\v 8   जब उमनक दल कर पारी आलक ऊ परमेश्वर कर सामने याजक कर काम करोत रेहे |
\v 9   तो याजकमन कर नियम कर मोताबिक उकर नाँव में चिट्ठी निकललक, कि प्रभु कर मंदिर में जाए के धूप जलाओक |
\v 10    आउर धूप जलायक कर समय आदमीमन कर सउब मंडली बाहरे प्रार्थना करोत रहयँ |
\v 11    कि प्रभु कर एक स्वर्ग दूत बेदी कर दाहिना बाटे ठड़ाल उके दिसलक |
\v 12    आउर जकरयाह देइख के घबरालक आउर उकर उपरे बड़का डर समाय गेलक |
\v 13    मगर स्वर्गदूत उकर से कहलक ,हे जकर्याह, भयभीत ना होबे काकि तोर प्रार्थना सुनाल जाय हे आउर तोर पत्नी इलिशिबा से तोर लागिन एक बेटा जनम होवी, आउर तोंय उकर नाँव यूहन्ना रखबे |
\v 14    आउर तोके आनंद आउर खुशी होवी :आउर ढेइर मन उकर जनम कर कारण खुशी होबयँ |
\v 15    काकि ऊ प्रभु कर सामने महान होवी ; आउर दाखरस आउर मदिरा कभी नी पियी;आउर अपन आयो कर गर्भ से ही पवित्र आत्मा से परिपूर्ण होई जाई |    
\v 16    आउर इस्राइलमन में से ढेइरमन के उमनक प्रभु परमेश्वर कर बाटे लानी |
\v 17    ऊ इलिय्याह कर आत्मा आउर सामर्थ में होई के उकर आगे-आगे चली, कि आबामन कर मन छाउवा-पुतामन बाटे मोइड़ देवोक ; आउर आज्ञा नी मानेकवालामन के धर्मीमन कर समझ में लनोक ;आउर प्रभु लागिन एक योग्य प्रजा तैयार करोक |
\v 18    जकरयाह स्वर्गदूत से पूछलक ; इ मोंय कइसन जानमूँ ? काकि मोंय तो बूढ़ा हेकों : आउर मोर पत्नी हों बूढ़ी होई जाय हें |
\v 19    स्वर्गदूत उके उत्तर देलक, कि मोंय जिब्राईल हेकों, जे परमेश्वर कर सामने ठड़ाय रहोन आउर मोंय तोर से गोठियक आउर तोके इ खुशखबरी सुनायक लागिन भेजल जाय हों |
\v 20    आउर देख जे दिन तक इ गोइठ पूरा नी होई लेई, ऊ दिन तक तोय चुप रहबे, आउर गोठियक नी सकबे, इकर लागिन कि तोंय मोर गोइठ कर जे अपन समय में पूरा होवी, बिश्वास नी करले |
\v 21    आउर आदमीमन जकरयाह कर डहर देखते रहलयँ आउर ताजुब करेक लगलयँ कि उके मंदिर में इतना देरी काले लगलक ?
\v 22    जब ऊ बाहरे आलक तो ऊ उमन से गोठियक नी परलक : से उमन जाइन गेलयँ, कि ऊ मंदिर में कोनों दर्शन पाय हे ; आउर ऊ उमन से इशारा करते रहलक ; आउर गूँगा राइह गेलक |
\v 23    जब उकर सेवा कर दिन पूरा होलक ; तो ऊ अपन घर चाइल गेलक ||
\v 24    इ दिन मन कर बाद उकर पत्नी इलिशिबा गर्भवती होलक ; आउर पांच महीना तक अपने आपके इ कइह के लुकाय रखलक |
\v 25    कि आदमीमन में मोर अपमान के दूर करेक लागिन प्रभु इ दिनमन में कृपा दृष्टि काइर के मोर लागिन एइसन काइर हे ||
\v 26    छठवें महीने में परमेश्वर कर बाटे से जिब्राईल स्वर्ग दूत गलील कर नासरत नगर में एक कुँवारी कर पासे भेजल गेलक |
\v 27    जेकर मंगनी यूसुफ नांव दाऊद कर घराने कर एक पुरुष से होई रेहे : ऊ कुवाँरी कर नांव मरियम रेहे |
\v 28    आउर स्वर्गदूत उकर पासे भीतरे आयके कहलक ;आनंद आउर जय तोर होवोक ,जेकर उपरे ईश्वर कर अनुग्रह होई हे,प्रभु तोर संगे आहे |
\v 29    ऊ उ वचन से ढेइर घबराय गेलक, आउर सोचेक लगलक कि इ कोन प्रकार कर अभिवादन हेके ?
\v 30    स्वर्गदूत उकर से कहलक,हे मरियम ; भयभीत ना होबे ,काकि परमेश्वर कर अनुग्रह तोर उपरे होई हे |
\v 31    आउर देख, तोंय गर्भवती होबे,आउर तोर एक बेटा उत्पन्न होवी ; तोंय उकर नाँव यीशु रखबे |
\v 32    ऊ महान होवी ; आउर परमप्रधान कर बेटा कहलाई ; आउर प्रभु परमेश्वर उकर आबा दाऊद कर सिंहासन उके देवी |
\v 33    आउर ऊ याकूब कर घराने कर उपरे सउबखन राइज करी ; आउर उकर राइज कर अंत नी होवी |
\v 34    मरियम स्वर्गदूत से कहलक,ई का कर होवी ?मोंय तो आदमी के जनोन ही निहीं |
\v 35    स्वर्गदूत उके जबाब देलक ; कि पवित्रात्मा तोर उपरे उतरी, आउर परमप्रधान कर सामर्थ तोर उपरे छाया करी इकर लागिन ऊ पवित्र जे उत्पन्न होवेक वाला आहे, परमेश्वर कर बेटा कहाई |
\v 36    आउर देख ,आउर तोर कुटुम्बिनी इलीशिबा के हों बूढ़ापे में बेटा होवेक वाला आहे , इ उकर जे बाँझ कहलत रेहे  छठवाँ महीना हेके |
\v 37    काकि जे वचन परमेश्वर कर बाटे से होवेल ऊ प्रभावरहित नी होवेल |
\v 38    मरियम कहलक ,देख ,मोंय प्रभु कर दासी हेकों ,मोके तोर वचन कर अनुसार होवोक :तब स्वर्गदूत उकर ठिन से चाइल गेलक |
\v 39    उ दिन मन में मरियम उइठ के जल्दी हें पहार देश में यहूदा कर एक नगर में गेलक |
\v 40    आउर जकरयाह कर घर में जाए के इलीशिबा के नमस्कार करलक |
\v 41    जइसने हें इलीशिबा मरियम कर नमस्कार के सुनलक, तइसनेहें छाउवा उकर पेट में उछललक, आउर इलीशिबा पवित्रात्मा से परिपूर्ण होई गेलक |
\v 42    आउर ऊ बड़का शब्द से पुकाइर के कहलक ,तोंय स्त्रियों में धन्य अहिस, आउर तोर पेट कर फल धन्य आहे |
\v 43    आउर इ अनुग्रह मोके कहाँ से होई हे, कि मोर प्रभु कर आयो मोर ठिन आए हे ?
\v 44    आउर देख, जइसन हें तोर नमस्कार कर शब्द मोर कान में पड़लक तसनेहें छाउवा मोर पेट में खुशी से उछाइल पड़लक |
\v 45    आउर धन्य आहे ऊ जेहर बिश्वास काइर हे कि जे गोइठ प्रभु बाटे से उके काइह जाए हे उ पूरा होवी |
\v 46    तब मरियम कहलक, मोर प्राण प्रभु कर बड़ाई करेला |
\v 47    आउर मोर आत्मा मोर उद्धार करेक वाला परमेश्वर से आनंदित होई हे |
\v 48    काकि ऊ अपन दासी कर दीनता उपरे दृष्टि काइर हें, ,इकर लागिन देखा ,एखन से सउब जुग-जुग कर आदमीमन मोके धन्य कहबयँ |
\v 49    काकि ऊ शक्तिमान मोर लागिन बड़का-बड़का काम काइर हे,आउर उकर नांव पवित्र आहे |
\v 50    आउर उकर दया उमन कर उपरे,जे उकर से डराएन,पीढ़ी से पीढ़ी तक बनाल रही |
\v 51    ऊ अपन भुजबल दिखालक,आउर जेमन अपने आप के बड़का बुझेन उमन के तित्तर-बित्तर करलक |
\v 52    ऊ बलवानमन के सिहासनमन से गिराय देलक ; आउर दीनमन के ऊँचा करलक |
\v 53    ऊ भूखालमन के बेस चीजमन से अघाय देलक,आउर धनवानमन के छुछे हाथ निकलाय देलक |
\v 54    ऊ अपन सेवक इस्राएल के सम्भराय लेलक |
\v 55    कि अपन उ दया के याइद करी,जे इब्राहीम आउर उकर वंश कर उपरे सदा रही, जइसन ऊ हमर बाप-दादामन से काइह रेहे |
\v 56    मरियम लगभग तीन महीना उकर संगे राइह के अपन घर घुइर गेलक |
\v 57    तब इलीशिबा कर जनम देवेक कर समय पूरा होलक, आउर ऊ बेटा जनमालक |
\v 58    उकर पडोसीमन आउर कुटुम्बमन ई सुइन के, कि प्रभु उकर उपरे बड़का दया काइर हे, उकर संगे खुशी होलयँ |
\v 59    आउर एइसन होलक कि आठवाँ दिन उमन बेटा कर खतना करेक आलयँ आउर उकर नाँव उकर आबा कर नावँ में जकरयाह रखेक लगलयँ |
\v 60    आउर उकर आयो जबाब देलक कि निहीं ; बरन उकर नाँव यहुन्ना रखाल जाओक |
\v 61    आउर उमन उकर से पूछलयँ, तोर कुटुम्ब में केकरो ई नाँव नखे !
\v 62    तब उमन उकर आबा से संकेत काइर के पूछलयँ |
\v 63    कि तोंय उकर नाँव का रखेक चाहोत हिस ? आउर ऊ लिखेक कर पट्टी माँइंग के लिख देलक, कि उकर नाँव  यहुन्ना हेके : आउर सउब मन ताजुब करलयँ |
\v 64    तब उकर मुँह आउर जीभ तुरते खुइल गेलक ; आउर उ बोलेक आउर परमेश्वर कर धन्यवाद करेक लगलक |
\v 65    आउर उकर आसे-पासे कर सउब रहेक वालामन कर उपरे डर समाय गेलक; आउर ऊ सउब गोइठ मन कर चर्चा यहूदिया कर सोभे पहाड़ी देश में फाइल गेलक |
\v 66    आउर सउब सुनेकवाला मन अपन-अपन मन में विचार काइर के कहलयँ, ई छाउवा कइसन होवी काकि प्रभु कर हाथ उकर साथ रेहे ||
\v 67    आउर उकर आबा जकरयाह पवित्र आत्मा से परिपूर्ण होई गेलक,आउर भविष्यवाणी करेक लगलक |
\v 68    कि प्रभु इस्राएल कर परमेश्वर धन्य होओक, कि ऊ अपन आदमीमन कर उपरे दृष्टी काइर हे आउर उमनक छुटकारा काइर हे |
\v 69    आउर अपन सेवक दाउद कर घराने में हमर लागिन एक बलवान मुक्तिदाता जनम देई हे |
\v 70   [ जइसन ऊ अपन पवित्र भविष्यवक्तामन कर द्वारा जे जगत कर शूरु से होते आय हयँ, काइह रेहे ]|
\v 71    माने हमर शत्रुमन से, आउर हमर सउब बैरीमन के हाथ से हमार मुक्ति काइर हे |
\v 72    कि हमर बाप-दादामन कर उपरे दया काइर के अपन पवित्र वाचा के याइद करी |
\v 73    आउर उ शपथ जे उ हमर आबा इब्राहीम से खाय रेहे |
\v 74    कि उ हमरे के ई देवी, कि हमें अपन शत्रुमन कर हाथ से छुटकारा करी |
\v 75    उकर सामने पवित्रता आउर धार्मिकता से जीवन भाइर निडर राइह के उकर सेवा करोत रहोब |
\v 76    आउर तोंय हें छाउवा, परमप्रधान कर भविष्यवक्ता कहाबे,काकि तोंय प्रभु कर डहर तैयार करेक लागिन उकर आगे-आगे चलबे,
\v 77    कि उकर आदमीमन के उध्दार कर ज्ञान देवी, जे उमनक पापमन कर क्षमा से मिलेला |
\v 78    ई हमर परमेश्वर कर ऊ बड़का करुणा से होवी;जेकर कारण उपरे से हमर उपरे बिहान कर इंजोत निकली |
\v 79    कि अंधार आउर मरण कर छाँई में बइठइयामन के इंजोत देवोक, आउर हमर पाँवमन के कुशल कर डहर में आगे लेजोक |
\v 80    आउर ऊ छाउवा बढ़ेक लगलक आउर उकर आत्मिक शक्ति मजबूत होते गेलक,ऊ इस्राएल कर आगे प्रगट होवेक दिन तक जंगल राइज में रहलक ||
\c 2
\p \v 1   ऊ दिनमन औगुस्तुस कैसर कर बाटे से आज्ञा निकललक, कि साउब जगत कर आदमीमन कर नाम लिखाल जाओक |
\v 2   ई पहिला नाम लिखाई ऊ बेरा होलक,जब कुइनिरियुस सीरिया कर हाकिम रेहे |
\v 3   आउर सउब आदमी नाँव लिखायक लागिन अपन-अपन नगर में गेलयँ |
\v 4   से यासुफ़ हो इकर लागिन कि उ दाउद कर घराना आउर वंश कर रेहे,गलील कर नासरत नगर से यहूदिया में दाउद कर नगर बेतलेहेम में गेलक |
\v 5   कि अपन मंगेतर मरियम कर संग जे गर्भवती रेहे नाँव लिखवाओक |
\v 6   उमनक हुँवा रहते मरियम कर जनम देवेक कर दिन पुरलक |  
\v 7   आउर ऊ अपन पहिलौठा छाउवा के जनम देलक आउर उके लुगा से लपेइट के चरनी में राइख देलक ; काकि धर्मशाला में उमन लागिन ठाँव नी रेहे |
\v 8   आउर उ राइज में कितना भेड़ी चरवाहामन रहयँ, जे राइत के डाँङ बाटे में राइह के अपन झुंड कर पहरा देवत रहयँ |
\v 9   आउर अचानक प्रभु कर एक दूत उमन ठिन आयके ठड़ालक ; आउर प्रभु कर तेज उमनक चाइरो बाटे चमकलक, आउर उमन मूरखे डरायँ गेलयँ |
\v 10    मगर स्वर्गदूत उमन से कहलक, ना डरा ; काकि देखा मोंय तोहरे के बड़का खुशी कर बेस खबर सुनात हों जे सउब आदमीमन लागिन होवी |
\v 11    कि आइज दाउद कर नगर में तोहर लागिन एक मुक्तिदाता जनइम हे, आउर एहे मसीह प्रभु हेके |
\v 12    आउर इकर तोहर लागिन ई पता आहे कि तोहरे एक छाउवा के लुगा में लिपटाल आउर चरनी में पड़ाल पाबा |
\v 13    तब अचानक ऊ स्वर्गदूत कर संग स्वर्गदूतमन कर एक दल परमेश्वर कर स्तुति करते हुए आउर ई कहते देखाई देलयँ |
\v 14    कि आकाश में परमेश्वर कर महिमा आउर पृथ्वी कर उपरे ऊ आदमीमन में जेमन से ऊ खुश आहे शांति होवोक |
\v 15    जेखन स्वर्गदूतमन उमन ठिन से बिदा होई के चाइल गेलयँ, सेखन चरवाहामन एक दूसरा के ई कहलयँ, आवा, हमरे बैतलहम जाए के ई गोइठ जे होई हे, आउर जेके प्रभु हमके बताय हे, देखोब |
\v 16    आउर उमन तुरते जायके मरियम आउर युसूफ के आउर चरनी में उ बालक-छाउवा के पड़ाल देखलयँ |
\v 17    उके देखल पाछे उमन ई बालक-छाउवा कर बारे उमन के जे-जे बात कहल जाए रहे, सेके सुनालयँ |
\v 18    आउर सउब सुनेकवालामन उ गोइठमन से जेके चरवाहामन उमन से कहलयँ ताजुब करलयँ |
\v 19    मगर मरियम ई सोब गोइठमन के अपन मन में राइख के सोचोत रेहे |
\v 20    आउर चरवाहामन जइसन  उमन से कहल जाए रेहे, तइसनेहें सउब सुइन के आउर देइख के परमेश्वर कर महिमा आउर स्तुति करते हुए घुइर गेलयँ |
\v 21    जब आठ दिन पूरा होलक आउर उकर खतना कर समय आलक, तो उकर नाँव यीशु रखल गेलक, जेके स्वर्गदूत उकर पेट में आवेक से पहिले काइह रेहे ||
\v 22    आउर जेखन मूसा कर नियम मोताबिक उमनक शुद्धिकरण कर दिन आलक, तो उमन छाउवा के यरुशलेम लेई गेलयँ, कि प्रभु कर आगे लानोब |
\v 23    [ जइसन कि प्रभु कर नियम में लिखल आहे कि हरेक पहिलोटा बेटा प्रभु लागिन पवित्र ठहरी ] |
\v 24    आउर प्रभु कर नियम के मोताबिक पेरवा कर एक जोड़ा, चाहे पेरवा कर दूई ठु छाउवा लाइन के बलिदान करोक |
\v 25    आउर देखा, यरुशलेम में शौमन नाँव एक आदमी रेहे, आउर ऊ आदमी धर्मी आउर भक्त रेहे; आउर इस्राएल कर शांति कर डहर जोहोत रेहे, आउर पवित्र आत्मा उकर उपरे रेहे |
\v 26    आउर पवित्र आत्मा से उके चितावनी मिल रेहे, कि जब तक तोंय प्रभु कर मसीह के देइख नी लेबे, तब तक मरण (मृत्यु) के नी देखबे |
\v 27    आउर ऊ आत्मा कर सिखायक से मंदिर में आलक ; आउर जब आयो-आबा ऊ बालक-छाउवा यीशु के भीतरे मंदिर में लानलयँ, कि उकर लागिन नियम कर दस्तूर के मुताबिक करोब |
\v 28    तो शौमन यीशु के अपन गोद में लेलक, आउर परमेश्वर के धन्यवाद काइर के कहलक,
\v 29    हे मालिक, अब तोंय अपन दास के अपन वचन के मुताबिक शांति से बिदा काइर दे |
\v 30    काकि मोर आइँख तोर मुक्ति के देइख लेई हे |
\v 31    जेके तोंय सउब देशमन कर आदमीमन कर सामने तैयार काइर हिस |
\v 32    कि ऊ परजइतिया (अन्य जातिमन) के इंजोत देवेक लागिन ज्योति, आउर तोर निज आदमी इस्राएल कर महिमा होवोक |
\v 33    आउर उकर आबा आउर उकर आयो ई गोइठमन से जे उकर विषय में कहल जात रेहे, ताजुब करोत रहयँ |
\v 34    तब शौमन उके आशीष देई के उकर आयो मरियम से कहलक ; देख, ऊ तो इस्राएल में ढेइरमन के गिरेक, आउर उठेक लागिन, आउर एक एइसन चिन्हा होवेक लागिन ठहराल जाय हे, जेकर विरोध में गोइठ कराल जाई |
\v 35    वरन तोर प्राण हों तलवेइर से आर-पार छेद होई जाई इकर से ढेइर मनक दिल कर विचार प्रगट होवी |
\v 36    आउर अशेर कर गोत्र में से हन्नाह नांव फनूएल कर बेटी कर भविष्यवक्तिन रेहे : ऊ ढेइर बूढ़ी रेहे, आउर बियाह होवेक कर बाद सात बरस अपन पति कर संग राइह पाय रेहे |
\v 37    ऊ चौरासी बरिस कर बिधवा रेहे : आउर मंदिर के नी छोड़ोत रेहे मगर उपवास आउर प्रार्थना काइर-काइर के दिन-राइत उपासना करोत रेहे |
\v 38    आउर ऊ उ बेरा हूँवा आयके प्रभु कर धन्यबाद करेक लगलक | आउर ऊ सउब से जे यरूशलेम कर छुटकारा कर बाट जोहोत रहयँ, उकर बिषय में गोठियक लगलक |
\v 39    आउर जब उमन प्रभु कर व्यवस्था कर मोताबिक सउब कुछ निपटय चुकलयँ तो गलील में अपन नगर नासरत में फिर चाइल गेलयँ |
\v 40    आउर छाउवा बढ़ते गेलक,आउर आत्मा में मजबूत होते गेलक,आउर बुद्धि से भरपूर होते गेलक ; आउर परमेश्वर कर अनुग्रह उकर उपरे रेहे ||
\v 41    उकर आयो-आबा हर साल फसह कर परब में यरूशलेम जात रहयँ |
\v 42    जब ऊ बारह साल कर होलक,तो उमन परब कर नियम कर मोताबिक यरूशलेम गेलयँ |
\v 43    आउर जब उमन ऊ दिन मन पूरा काइर के घूरेक लगलयँ,ऊ छोंड़ा यीशु यरूशलेम में राइह गेलक ; आउर इके उकर आयो-आबा नी जनोत रहयँ |
\v 44    उमन ई समइझ के, कि ऊ आउर यात्रीमन कर संगे होवी ,एक दिन कर पड़ाव निकाइल गेलक : आउर उके अपन कुटुम्बीमन आउर जान चिन्हारमन में खोजेक लगलयँ |
\v 45    मगर जब नी मिललक,तो खोजते-खोजते यरूशलेम में फिर घुइर गेलयँ |
\v 46    आउर तीन दिन कर बाद उमन उके मंदिर कर उपदेशकमन कर बीच में बइठल,उकर सुनेक आउर उकर से सवाल करते हुए पलयँ |
\v 47    आउर जितनो मन उकर सुनोत रहयँ ,उमन सउब उकर समझ आउर जबाब मन से ताजुब रहयँ |
\v 48    तब उमन उके देइख के ताजुब होलयँ आउर उकर आयो उकर से कहलक ; हे बेटा,तोंय हमरे से काले एइसन व्यवहार करले ? देख ,तोर आबा आउर मोंय कुढ़ते हुए तोके खोजोत ही |
\v 49    यीशु उमन से कहलक ; तोहरे मोके काले खोजोत हा ? का नी जानल,कि मोके अपन आबा कर भवन में होवेक जरुरी आहे ?
\v 50    मगर जे गोइठ ऊ उमन से कहलक,उमन उके नी बुझलयँ |
\v 51    तब ऊ उमन कर संगे गेलक ,आउर नासरत में आलक,आउर उमनक अधीन में रहलक ; आउर उकर आयो इ सउब गोइठ के अपन मन में रखलक ||
\v 52    आउर यीशु बुद्धि आउर डील-डौल में आउर परमेश्वर आउर आदमीमन कर अनुग्रह में बढ़ते गेलक ||
\c 3
\p \v 1   तिबिरियुस कैसर कर राइज के पन्द्रह बरिस में जब पुन्तियुस पीलातुस यहूदिया कर राजपाल रेहे,आउर गलील में हेरोदेस नाम चौथाई कर इतूरैया आउर त्रखोनीतिस में उकर भाई फिलिप्पुस, आउर अबिलेने में लिसानियास चौथाई कर राजा रहयँ |
\v 2   आउर हन्ना आउर कैफा महायाजक रहयँ,उ बेरा परमेश्वर कर वचन जंगल में जकर्याह कर बेटा यूहन्ना ठिन पोहोंचलक |
\v 3   आउर ऊ यरदन नदी कर आस-पास कर सउब देश में आय के,पाप क्षमा लागिन मन फिराव कर बपतिस्मा कर प्रचार करेक लगलक |
\v 4   जइसन यशायाह भविष्यवक्ता कर कहल वचनमन कर किताब में लिखल आहे, कि जंगल में एक हकायकवाला कर शब्द होवोत हे कि प्रभु कर डहर तैयार करा, उकर सड़क सोझ बनावा |
\v 5   हर एक घाटी भाइर देवल जाई, आउर हर एक पहार आउर टीला नीचा कराल जाई ; आउर जे टेढ़ा आहे सोझ, आउर जे ऊँचा-नीचा आहे ऊ चौरस डहर बनी |
\v 6   आउर हर प्राणी परमेश्वर कर उध्दार के देखी ||
\v 7   जे भीड़ कर भीड़ उकर से बपतिस्मा लेवेक लागिन निकाइल आवोत रेहे, उमन से ऊ कहोत रेहे ; हे सांप कर छाउवामन, तोहरे के केहर जताय दे हें कि आवेक वाला खिस से भागा |
\v 8   से मन फिराव कर लायक फोर लाना : आउर अपन-अपन मन में इ ना सोचा कि हमर आबा इब्राहीम हेके ; काकि मोंय तोहर से सच कहोत हों, कि परमेश्वर इ पखनामन से हों इब्राहीम लागिन छाउवा उत्पन्न काइर सकेला |
\v 9   आउर एखन ही टांगिया गाछमन कर जाइर उपरे धराल आहे इकर लागिन जे-जे गाछ बेस फोर नी लानेल, उके काइट के आउर आइग में झोंकल जायला |
\v 10    आउर आदमीमन उकर से पुछलयँ, तो हमें का करोब ?
\v 11    ऊ उमन के जबाब देलक, कि जेकर ठिन दूई ठु कुरता आहे, ऊ उकर संगे जेकर ठिन नखे बाँइट देई आउर जेकर ठिन खायक आहे ओहो एइसनेहें करी |
\v 12    आउर चुंगी लेवेकवालामन हों बपतिस्मा लेवेक आलयँ, आउर उकर से पुछलयँ, कि हे गुरु हमें का करोब ?
\v 13    ऊ उमन से कहलक, जे तोहर लागिन ठहराल जाय हे, उकर से बगरा ना लेबा |
\v 14    आउर सिपाहीमन हों उकर से इ पुछलयँ, हमें का करोब ? ऊ उमन से कहलक, केकरो उपरे उपद्रव ना करबा आउर ना झूठा दोष लगाबा, आउर अपन मजदूरी से खुश रहा ||
\v 15    जब आदमीमन असरा लगाए रहयँ, आउर सउब अपन-अपन मन में यूहन्ना कर बिषय में बिचार करोत रहयँ, कि का एहे मसीह तो ना लगे |
\v 16    तो यूहन्ना ऊ सउब से जबाब में कहलक : कि मोंय तो तोहरे के पानी से बपतिस्मा देवोत हों, मगर ऊ आवेक वाला आहे जे मोर से मजबूत आहे ; मोंय तो इकर लायक हों नखों, कि उकर जूता कर बांधल के खोइल सकमूँ, ऊ तोहरे के पवित्र आत्मा आउर आइग से बपतिस्मा देवी |
\v 17    उकर सूपा, उकर हाथ में आहे ; आउर ऊ अपन खलिहान के बेस लेखे साफ करी ; आउर गेहूँ के अपन खाता में जमा करी, मगर भूसी के ऊ आइग में जे बुझेल हीं निहीं जलाय देवी ||
\v 18    से ऊ ढेइर हे शिक्षा देई-देई के आदमीमन के सुसमाचार सुनात रहलक |
\v 19    मगर ऊ चौथाई देश कर राजा हेरोदेस कर उकर भाई फिलिप्पुस कर पत्नी हेरोदियास कर बिषय आउर सउब खराब काम कर बिषय, में जे उ काइर रेहे निंदा करलक |
\v 20    इकर लागिन हेरोदेस ऊ सउब से बइढ़ के ई खराब काम हों करलक, कि यूहन्ना के जेलघर में डाइल देलक ||
\v 21    जब सउब आदमीमन बपतिस्मा लेलयँ, आउर यीशु हों बपतिस्मा लेई के प्रार्थना करोत रेहे, तो आकाश खोइल गेलक |
\v 22    आउर पवित्रात्मा शारीरिक रूप में कबूतर कर रूप में उकर उपरे उतरलक, आउर इ आकाशवाणी होलक, कि तोंय मोर दुलार बेटा हेकिस, मोंय तोर से खुश अहों ||
\v 23    जब यीशु आप उपदेश करेक लगलग, तो लगभग तीस बरस कर रेहे आउर जइसन समझल जात रेहे यूसुफ कर बेटा रेहे ; आउर ऊ इली कर |
\v 24    आउर ऊ मत्तात कर, आउर ऊ लेवी कर, आउर ऊ मलकी कर, आउर उ यन्ना कर आउर ऊ यूसुफ कर |
\v 25    आउर ऊ मत्तित्याह कर, आउर ऊ आमोस कर ,आउर ऊ नहूम कर,आउर ऊ असल्याह कर, आउर ऊ नोगाह कर |
\v 26    आउर ऊ मात कर ,आउर ऊ मत्तित्याह कर,आउर ऊ शिमी कर ,आउर ऊ योसेख कर,आउर ऊ योदाह कर |
\v 27    आउर ऊ यूहन्ना कर,आउर ऊ रेसा कर, आउर ऊ जरुब्बाबिल कर,आउर ऊ शालतियेल कर, आउर ऊ नेरी कर |
\v 28    आउर ऊ मलकी कर ,आउर ऊ अद्दी कर,आउर ऊ कोसाम कर,आउर ऊ इलमोदाम कर,आउर ऊ एर कर |
\v 29    आउर ऊ येशु कर, आउर ऊ इलाजार कर, आउर ऊ योरीम कर, आउर ऊ मत्तात कर, आउर ऊ लेवी कर |
\v 30    आउर ऊ शमौन कर,आउर ऊ यहूदाह कर, आउर ऊ यूसुफ कर,आउर ऊ योनान कर,आउर ऊ इलयाकीम कर |
\v 31    आउर ऊ मलेआह कर, आउर ऊ मिन्नाह कर,आउर ऊ मत्तता कर, आउर ऊ नातान कर,आउर ऊ दाऊद कर |
\v 32    आउर ऊ यिशै कर,आउर ऊ ओबेद कर,आउर ऊ बोअज कर,आउर ऊ सलमोन कर,आउर ऊ नह्शोन कर |
\v 33    आउर ऊ अम्मीनादाब कर,आउर ऊ अरनी कर,आउर ऊ हिस्रोन कर,आउर ऊ फिरिस कर,आउर ऊ यहूदाहकर |
\v 34    आउर ऊ याकूब का,आउर ऊ इसहाक कर,आउर ऊ इब्राहीम कर,आउर ऊ तिरह कर,आउर ऊ नाहोरकर |
\v 35    आउर ऊ सरुक का,आउर ऊ रऊ कर,आउर ऊ फिलिग कर,आउर ऊ एबिर कर,आउर ऊ शिलह का |
\v 36    आउर ऊ केनान कर,ऊ अरफात कर,आउर ऊ शेम कर,ऊ नूह कर,ऊ लिमिक कर |
\v 37    आउर ऊ मथूशिलाह कर,आउर ऊ हनोक कर,आउर ऊ यिरिद कर,आउर ऊ मह्ललेल कर,आउर ऊ केनान कर |
\v 38 आउर ऊ इनोश कर, आउर ऊ शेत कर, आउर ऊ परमेश्वर कर रेहें |
\c 4
\p \v 1   फिर यीशु पवित्रात्मा से भरल,यरदन नदी से घुरलक ; आउर चालीस दिन तक आत्मा कर सिखायक से जंगल में बुलोत रहलक ; आउर शैतान उकर परीक्षा करोत रहलक |
\v 2   ऊ दिन मन में ऊ कुछो नी खालक आउर जब ऊ दिन पूरा होई गेलक,तो उके भूख लगलक |
\v 3   आउर शैतान उकर से कहलक ; अगर तोंय परमेश्वर कर बेटा हेकिस, तो इ पखना से कह, कि रोटी बाइन जाओक |
\v 4   यीशु उके जबाब देलक ;कि लिखल आहे,आदमी सिर्फ रोटी से जिंदा नी रही |
\v 5   तलेक शैतान उके लेई गेलक आउर कटी देरी में दुनिया कर सउब राइज के देखालक |  
\v 6   आउर उकर से कहलक ; मोंय इ सउब हक, आउर इकर एशो-आराम तोके देमूँ, काकि ऊ मोके देवाल जाय हे : आउर जेके चाहोन,उके हें देई देवोन |
\v 7   इकर लागिन,अगर तोंय मोके प्रणाम करबे,तो इ सउब तोर होई जाई |
\v 8   यीशु उके जबाब देलक;लिखल आहे; कि तोंय प्रभु अपन परमेश्वर के प्रणाम कर ;आउर सिर्फ उकरे उपासना कर |
\v 9   तलेक ऊ उके यरूशलेम में लेई जाय के मंदिर कर चुन्दलू में ठड़ुवालक, आउर उकर से कहलक ; अगर तोंय परमेश्वर कर बेटा हेकिस, तो अपने-आप के हिंयाँ से हेंठे गिराय दे |     
\v 10    काकि लिखाल आहे, कि ऊ तोर बिषय में अपन स्वर्गदूतमन के आज्ञा देवी, कि उमन तोर रखवाली करबयँ |
\v 11    आउर उमन तोके हाथों-हाथ उठाय लेबयँ एइसन नी होई कि तोर पाँव पखना से ठेस लगी |
\v 12    यीशु उके जबाब देलक, इ हों कहल जाय हे कि तोंय प्रभु अपन परमेश्वर कर परीक्षा ना करबे |
\v 13    जब शैतान सउब परीक्षा काइर लेलक, तब थोरेक समय लागिन उकर ठिन से चाइल गेलक ||
\v 14    फिर यीशु आत्मा कर सामर्थ से भराल गलील में घुइर गेलक, आउर उकर गोइठ आस-पास कर सउब देश में फाइल गेलक |
\v 15    आउर ऊ उमनक आराधनालयमन में उपदेश करोत रहलक, आउर सउब उकर बड़ाई करोत रहयँ ||
\v 16    आउर ऊ नासरत में आलक ; जेहाँ पाइल-पोइस रेहे ; आउर अपन नियम कर मोताबिक आराम कर दिन आराधनालय में जाएके पढ़ेक लागिन ठड़ालक |
\v 17    यशायाह भविष्यवक्ता कर किताब उके देवल गेलक,आउर ऊ किताब खोइल के, ऊ जगह निकलालक जहाँ इ लिखल रेहे |
\v 18    कि प्रभु कर आत्मा मोर उपरे आहे, इकर लागिन कि ऊ कंगालमन के सुसमाचार सुनायक लागिन मोर अभिषेक काइर हे, आउर मोके इकर लागिन भेइज हे, कि बंधुवामन के छुटकारा कर आउर अंधामन के देखेक परेक कर सुसमाचार प्रचार करमूँ आउर कुचललमन के छुड़ामूँ |
\v 19    आउर प्रभु कर खुश रहेक कर बरस कर प्रचार करमूँ |
\v 20    तलेक ऊ किताब बंद काइर के सेवक कर हाथ में देई देलक,आउर बाइठ गेलक : आउर आराधनालय कर सउब आदमीमन कर आँइख उकर उपरे लगाल रेहे |
\v 21    तलेक ऊ उमन से कहलक, आइज हें इ धर्म किताब में लिखल गोइठ तोहर सामने पूरा होलक |
\v 22    आउर सउब मन उके सराहालयँ, आउर जे अनुग्रह कर गोइठ उकर मुँह से निकलोत रेहे, उकर से ताजुब करलयँ ; आउर कहेक लगलयँ ; का ई यूसुफ कर बेटा ना लगे ?
\v 23    ऊ उमन से कहलक ; तोहरे मोर उपरे खभनइत जरुर कहबा, कि हे बैध अपने-आप के अच्छा कर ! जे कुछ हमें सुइन ही कि कफरनहूम में कराल जाय हे उके हियाँ अपन देश में हों कर |          
\v 24    आउर ऊ कहलक ; मोंय तोर से सच कहोत हों, केऊ भविष्यवक्ता अपन देश में मान-सम्मान नी पावेल |
\v 25    आउर मोंय तोर से सच कहोत हों, कि एलिय्याह कर दिन मन में जब साढ़े तीन बरस तक बारिस नी होलक, हियाँ तक कि सउब देश में बड़का अकाल पड़लक, तो इस्राइल में ढेइर बिधवा मन रहयँ |
\v 26    मगर इलिय्याह के उमन में से केकरो ठिन नी भेजल गेलक, सिर्फ सैदा कर सारफत में एक बिधवा ठिन | 
\v 27    आउर इलीशा भविष्यवक्ता कर समय इस्राइल में ढेइर कोढ़ी रहयँ, मगर नामान सूरयानी के छोइड़ उमन में से केखों बेस नी कराल गेलक |
\v 28    इ गोइठ के सुनोत ही जितना मन आराधनालय में रहयँ सउब खीस से भाइर गेलयँ |
\v 29    आउर उइठ के उके नगर से बाहरे निकलय देलयँ, आउर जे पहार उपरे उकर नगर बसाल रेहे, उकर चोटी में लेई गेलयँ, कि उके हुवां से हेठें गिराय देब |
\v 30    मगर ऊ उमनक बीच में से निकाइल के चाइल गेलक ||
\v 31    फिर ऊ गलील कर कफरनहूम नगर में गेलक, आउर आराम कर दिन आदमीमन के उपदेश देवोत रेहे |
\v 32    उमन उकर उपदेश से चकित होई गेलयँ काकि उकर वचन हक सहित रेहे |
\v 33    आराधनालय में एक आदमी रेहे, जेकर में बुरी आत्मा रेहे |
\v 34    ऊ जोर से चिल्लाय उठलक, हे यीशु नासरी, हमरे के तोर से का काम ? का तोंय हमरे के नाश करेक आए हिस ? मोंय तोके जानोन तोंय केहर हेकिस ? तोंय परमेश्वर कर पवित्रजन हेकिस |
\v 35    यीशु उके डाँइट के कहलक, चुप रह : आउर उकर में से निकाइल जा: तब बुरी आत्मा उके माझे पटाइक के बे नुकसान पोंहचाले उकर में से निकाइल गेलक |
\v 36    इ ले सउब के ताजुब होलक, आउर उमन आपस में गोठियाय के कहेक लगलयँ इ कइसन वचन हेके ? ऊ हक आउर सामर्थ कर साथ अशुद्ध आत्मामन के आज्ञा देवेल, आउर उमन निकाइल जाएन |  
\v 37    से चाइरो बाटे हर जगह उकर चर्चा फाइल गेलक ||
\v 38    ऊ प्रार्थना घर में से उइठ के शमौन कर घर गेलक आउर शमौन कर साइस के जार चढ़ाल रेहे, आउर उमन उकर लागिन उकर से बिनती करलयँ |
\v 39    ऊ उकर पासे ठड़ाय के जार के डाँटलक आउर ऊ उकर से उताइर गेलक आउर ऊ तुरते उइठ के उमनक सेवा-सत्कार करेक लगलक ||
\v 40    बेइर डूबेक समय जेकर-जेकर हिंयाँ आदमी मन सोउब बरन कर बीमारीमन में पड़ाल रहयँ, उमन सउब उमन के उकर ठिन लेई लानलयँ, आउर ऊ एक-एक कर उपरे हाथ राइख के उमन के ठिक करलक |
\v 41    आउर बुरी आत्मा हों चिल्लाय के आउर इ कहते हुए कि तोंय परमेश्वर कर बेटा हेकिस, ढेइर मन में से निकाइल गेलक, मगर ऊ उमन के डाँटोत रेहे आउर गोठियक नी देवोत रेहे, काकि उमन जानोत रहयँ, ई मसीह हेके ||
\v 42    जब दिन होलक तो निकइल के एक सुनसान जगह में गेलक, आउर भीड़ कर भीड़ उके खोजते हुए उकर ठिन आलक, आउर उके रोकेक लगलक, कि हमर ठिन से ना जा |
\v 43    मगर ऊ उमन से कहलक ; मोके आउर नगरमन में हों परमेश्वर कर राइज कर सुसमाचार सुनायक जरुरी आहे, काकि मोंय इकर लागिन भेजल जाय हों ||
\v 44    आउर ऊ गलील कर प्रार्थना घरमन में प्रचार करोत रहलक ||
\c 5
\p \v 1   जब भीड़ उकर उपरे गिर पड़ोत रेहे, आउर परमेश्वर कर वचन सुनोत रेहे, आउर ऊ गनेसरत कर झील कर किनारे ठड़ाल रेहे, तो एइसन होलक |
\v 2   कि ऊ झील कर किनारे दुई ठू डोंगा लगाल देखलक, आउर मछुवारामन उकर से उताइर के जाल धोवोत रहयँ |
\v 3   ऊ डोंगामन में से एक जे शमौन कर रेहे, चाइढ़ के, ऊ उकर से बिनती करलक, कि किनारे से थोरे हटाए दे, तब ऊ बाइठ के आदमीमन के डोंगा कर उपरे से उपदेश देवेक लगलक |
\v 4   जब ऊ बात काइर चुकलक, तो शमौन से कहलक, गहरा बाटे लेई चल, आउर मछरीमन के धरेक लागिन अपन जाल डाल |
\v 5   शमौन उके जबाब देलक, कि मालिक हमरे पूरा राइत मेहनेइत करली आउर कुछो नी धरली ; तौभी तोर कहेक से जाल डालमूँ |
\v 6   जब उमन एइसन करलयँ, ढेइर मछरीमन बझलयँ, आउर उमन कर जाल फटेक लगलक |
\v 7   इ ले उमन अपन संगमन के जे दूसर डोंगा में रहयँ, इशारा करलयँ, कि आए के हमर मदाइत करा : आउर उमन आए के दुयो डोंगा हिंयाँ तक भाइर लेलयँ कि उमन डूबेक लगलयँ |
\v 8   इ देइख के शमौन पतरस यीशु कर गोड़ तरे गिरलक, आउर कहलक ; हे प्रभु मोर ठिन से जा, काकि मोंय पापी आदमी हेकों |
\v 9   काकि इतना मछरीमन कर धरेक जावेक से उके आउर उकर संगमन के ढेइर ताजुब होलक |
\v 10    आउर तइसनेहें जबदी कर बेटा याकूब आउर यूहन्ना कर हों, जे शमौन कर हिस्सेदार रहयँ, ताजुब होलक : तब यीशु शमौन से कहलक, ना डर : अब से तोंय आदमीमन के जीवते धरबे |
\v 11    आउर उमन डोंगामन के किनारे लेई अनलयँ आउर सउब कुछ छोइड़ के उकर पीछे होई लेलयँ ||
\v 12    जब ऊ कोनों नगर में रेहे, देखलक, हूँवा कोढ़ से भराल एक आदमी रेहे, आउर ऊ यीशु के देइख के मुँह कर बल गिरलक, आउर बिनती करलक ; कि हे प्रभु अगर तोंय चाहबे तो मोके ठिक काइर सकिस |
\v 13    ऊ हाथ बढ़ाय के उके छूलक आउर कहलक मोंय चाहोन तोंय ठिक होई जा : आउर उकर कोढ़ तुरते जाते गेलक |
\v 14    तब ऊ उके चितालक, कि केकरो से न कहबे  मगर जाय के अपने-आपके याजक के दिखाबे, आउर अपन ठिक होएक कर बिषय में जे कुछ मूसा चढ़ावा ठहराय हे उके चढ़ाव ; कि उकर उपरे गवाही होई |
\v 15    मगर उकर चर्चा आउर हें फैलते गेलक, आउर भीड़ कर भीड़ उकर सुनेक लागिन आउर अपन बीमारीमन से ठिक होयक लागिन जमा होलक |
\v 16    मगर ऊ जंगलमन में अलगे जायके प्रार्थना करोत रहोत रेहे ||
\v 17    आउर एक दिन एइसन होलक कि ऊ उपदेश देवोत रेहे, आउर फरीसी आउर पंडितमन हूवाँ बइठल रहयँ, जे गलील आउर यहूदिया कर हर एक गाँव से, आउर यरूशलेम से आए रहयँ ; आउर ठिक करेक लागिन प्रभु कर सामर्थ उकर संगे रेहे |
\v 18    आउर देखा कई झन एक आदमी के जे एक अंगिया बीमारी रेहे खटिया में लानलयँ, आउर उमन उके भीतरे लेगेक आउर यीशु कर सामने रखेक कर उपाय खोजोत रहयँ |
\v 19    आउर जब भीड़ कर कारण उके भीतरे नी लेगेक परलयँ तो उमन कोठा कर उपरे चाइढ़ के आउर खपरा हटाय के, उके खटिया समेत माझे में यीशु कर सामने उतराय देलयँ |
\v 20    ऊ उमनक कर बिश्वास देइख के उकर से कहलक ; हे मनुष्य, तोर पाप क्षमा होलक |
\v 21    तलेक शास्त्री आउर फरीसी विवाद करेक लगलयँ, कि ई केहर हेके,जे परमेश्वर कर निंदा करेल ? परमेश्वर के छोइड़ केहर पापमन के क्षमा काइर सकेल ?
\v 22    यीशु उमनक मन कर गोइठ जाइन के, उमन से कहलक,कि तोहरे अपन मन में का विवाद करोत हा ?
\v 23    सहज का हेके ? का ई कहेक, कि तोर पाप क्षमा होलक, या इ कहेक, कि उठ आउर चल फिर ?
\v 24    मगर इकर लागिन कि तोहरे जाना कि आदमी कर बेटा के दुनिया में पाप क्षमा करेक कर हों हक आहे (ऊ उ एक अंगिया बीमरिया से कहलक ), मोंय तोर से कहोत हों, उठ आउर अपन खटिया के उठाय के अपन घर चाइल जा |
\v 25    ऊ तुरते उमनक सामने उठलक, आउर जेकर उपरे ऊ पड़ाल रेहे उके उठाय के, परमेश्वर कर बड़ाई करते हुए अपन घर चाइल गेलक |
\v 26    तलेक सउब ताजुब होलयँ आउर परमेश्वर कर बड़ाई करेक लगलयँ, आउर ढेइरमन डराय के कहेक लगलयँ, कि आइज हमें ताजुब काम देइख हीं ||
\v 27    आउर इकर बाद ऊ बाहरे गेलक, आउर लेवी नांव कर एक चुंगी लेगेकवाला के चुंगी कर चौकी उपरे बइठल देखलक, आउर उकर से कहलक, मोर पीछे होई ले |
\v 28    तलेक ऊ सउब कुछ छोइड़ के उठलक, आउर उकर पीछे होई गेलक |
\v 29    आउर लेवी अपन घर में उकर लागिन बड़का भोज रखलक ; आउर चुंगी लेगेकवालामन कर आउर आदमीमन कर जे उकर संगे खायक बइठ रहयँ एक बड़का भीड़ रेहे |
\v 30    आउर फरीसी आउर उमनक पंडितमन उकर चेलामन से ई काइह के कुड़कुड़ायक लगलयँ, तोहरे चुंगी लेगेकवालामन आउर पापीमन कर संगे काले खात हा पियोत हा ?
\v 31    यीशु उमन के जबाब देलक ; कि बैध भला-चंगामन लागिन निही, मगर बीमरियामन लागिन जरुरी आहे |
\v 32    मोंय धर्मीमन के निही, मगर पापीमन के मन बदलायक लागिन बुलायक आए हों |
\v 33    आउर उमन उकर से कहलयँ, यूहन्ना कर चेलामन तो बराबइर उपवास रखेन आउर प्रार्थना करोत रहेन, तइसनेहें फरीसीमन हों, मगर तोर चेलामन तो खायन-पीयेन !
\v 34    यीशु उमन से कहलक ; का तोहरे बारातीमन से जब तक दूल्हा उमनक संगे रहेल, उपवास करवाय सकाल ?
\v 35    मगर उ दिन आवी, जे दिन दूल्हा उमन से अलग कराल जाई, तब उमन उ दिनमन  में उपवास करबयँ |
\v 36    ऊ एक आउर नमूना हों उमन से कहलक ; कि केऊ आदमी नवां लुगा में से फाइर के पुरना लुगा में नी टासेल निहीं तो नवां फाइट जाई आउर ऊ टासल पुरना में हों मेल नी खाई |
\v 37    आउर केऊ नवां दाखरस पुरना गागरी में नी भारेन निहीं तो नवां दाखरस गागरी फोइर के बाइह जाई, आउर गागरी हों नाश होई जाई |
\v 38    मगर नवां दाखरस के नवां गागरी में भरेक चाही |
\v 39    केऊ आदमी पुरना दाखरस पी के नवां नी चाहेल काकि ऊ कहेल, कि पुरना हे बेस आहे ||
\c 6
\p \v 1   फिर आराम कर दिन ऊ खेतमन में से होई के जात रेहे, आउर उकर चेलामन बाइल तोइड़-तोइड़ के आउर हाथ से माइल-माइल के खाते जात रहयँ |
\v 2   तब फरीसीमन में से कई झन कहेक लगलयँ, तोहरे उ काम काले करोत हा जे आराम कर दिन करेक उचित नखें ?
\v 3   यीशु उमन के जबाब देलक ; का तोहरे इ नी पाइढ़ हा, कि दाऊद जब ऊ आउर उकर संगमन भूखल रहयँ तो का करलक ?
\v 4   ऊ कइसन परमेश्वर कर घर में गेलक, आउर चढ़ावा कर रोटीमन के लेई के खालक, जेके खायक पुरोहितमन के छोइड़ आउर केखों उचित नखे, आउर अपन संगमन के हों देलक ?
\v 5   आउर ऊ उमन से कहलक ; आदमी कर बेटा आराम कर दिन कर हों प्रभु हेके ||
\v 6   आउर एइसन होलक कि कोनों आउर आराम कर दिन के ऊ आराधनालय में जाए के उपदेश करेक लगलक ; आउर हुवां एक आदमी रेहे, जेकर दाहिना हाथ सुखल रेहे |
\v 7   पंडित आउर फरीसी उकर उपरे दोष लगाएक कर मौका पावेक लागिन उकर ताक में रहयँ, कि देखोब कि ऊ आराम कर दिन ठिक करेल की निहीं |
\v 8   मगर ऊ उमनक बिचार के जानोत रेहे ; इकर लागिन ऊ सुखल हाथ वाला आदमी से कहलक ; उठ माझे ठड़ाव : ऊ उइठ के ठड़ालक |
\v 9   यीशु उमन से कहलक ; मोंय तोहरे से इ पूछोत हों कि आराम कर दिन का उचित आहे, भला करेक या बुरा करेक, जान के बचायक या नाश करेक ?
\v 10    आउर ऊ चाइरो बाटे उ सउब के देइख के ऊ आदमी से कहलक ; अपन हाथ बढ़ाव : ऊ तसनेहें करलक, आउर उकर हाथ फिर ठिक होई गेलक |
\v 11    मगर उमन मुरुक खिसाय के एक दूसर से सलाह करेक लगलयँ कि हमें यीशु कर संगे का करोब ?
\v 12    आउर उ दिनमन में यीशु पहार उपरे प्रार्थना करेक निकललक, आउर परमेश्वर से प्रार्थना करेक में पूरी राइत बिताय देलक |
\v 13    जब दिन होलक, तो ऊ अपन चेलामन के बुलाय के उमन में से बारह झन के चुइन लेलक आउर उमन के प्रेरित कहलक |
\v 14    आउर उमन ईमन हेकयँ, शमौन जेकर नाँव ऊ पतरस हों रखलक ; आउर उकर भाई अन्द्रियास आउर याकूब आउर यूहन्ना आउर फिलिप्पुस आउर बरतुलमै |
\v 15    आउर मत्ती आउर थोमा आउर हलफई कर बेटा याकूब आउर शमौन जे जेलोतेस कहलायल |
\v 16    आउर याकूब कर बेटा यहूदा आउर यहूदा इसकरियोती, जे उकर धरेक वाला बनलक |
\v 17    तले ऊ उमन संग उताइर के चौरस जगह में ठड़ालक, आउर उकर चेलामन कर बड़का भीड़, आउर सउब यहूदिया आउर यरूशलेम आउर सूर आउर सैदा कर समुद्र कर किनारे से ढेइर आदमी, जे उकर सुनेक आउर अपन बिमारियामन से ठिक होयक लागिन उकर ठिन आए रहयँ, हुवाँ रहयँ |   
\v 18    आउर बुरी आत्मा मन से सताल आदमीमन हों बेस कराल जात रहयँ |
\v 19    आउर सउब उके छुवेक चाहोत रहयँ, काकि उकर में से सामर्थ निकइल के सउब के ठिक करोत रेहे ||
\v 20    तब ऊ अपन चेलामन बाटे देइख के कहलक; धन्य अहा तोहरे, जे दीन अहा, काकि परमेश्वर कर राइज तोहर हेके |
\v 21    धन्य अहा तोहरे जे एखन भूखल अहा ; काकि अघाल कराल जाबा ; धन्य अहा तोहरे जे एखन कांदोत हा, काकि हँसबा |
\v 22    धन्य अहा तोहरे, जब आदमी कर बेटा कर कारण आदमीमन तोहरे से बैर करबयँ, आउर तोहरे के निकलय देबयँ, आउर तोहर निंदा करबयँ, आउर तोहर नाँव बुरा जाइन के काइट देबयँ |
\v 23    ऊ दिन खुश होई के उछला, काकि देखा, तोहर लागिन स्वर्ग में बड़का प्रतिफल आहे : उमनक बाप-दादामन भविष्यवक्तामन कर संगे हों तइसनेहें करोत रहयँ |
\v 24    मगर हाय तोहर उपरे ; जे धनी अहिस, काकि तोहरे अपन सुख-चाइन पाए लेला |           
\v 25    हाय तोर उपरे ; जे एखन अघाल आहा, काकि भूखे होबा : हाय तोहर उपरे जे एखन हँसोत हा, काकि शोक करबा आउर कांदबा |                                             
\v 26    हाय, तोर उपरे ; जब सउब आदमी तोहरे भला कहबयँ, काकि उमनक बाप-दादामन झूठा भविष्यवक्तामन कर संगे हों इसनेहें करोत रहयँ ||
\v 27    मगर मोंय तोहरे सुनेकवालामन से कहोत हों कि अपन बैरीमन से प्रेम रखा, जे तोहर से बैर करेल, उकर भला करा |
\v 28    जे तोहरे के श्राप देई, उके आशीष देवा ; जे तोहरे के अपमान करी, उकर लागिन प्रार्थना करा |
\v 29    जे तोर के एक गाल में थप्पड़ मारी उकर बाटे दूसरा के हों मुइड़ दे ; आउर जे तोर गामछा के छीन लेई, उके कुरता लेगेक से हों ना रोक |
\v 30    जे केऊ तोर से मांगबयँ, उके दे ; आउर जे केऊ तोर चीज के छीन लेवी, उकर से ना माँग |
\v 31    आउर जइसन तोंय चाहिस कि आदमी मन तोर संगे करबयँ, तोंय हों उमन कर संगे उसनेहें करबे |
\v 32    अगर तोंय अपन प्रेम रखेक वालामन कर संगे प्रेम रखबे, तो तोर का बड़ाई ? काकि पापी हों अपन प्रेम रखेकवालामन कर संगे प्रेम रखेन |
\v 33    आउर अगर तोहरे अपन भलाई करेक वालामन कर संगे भलाई करिस, तो तोहर का बड़ाई ? काकि पापीमन हों इसनेहें करेन |
\v 34    आउर अगर तोहरे उमन के उधार देबा, जेकर से फिर पावेक कर आशा रखाला, तो तोहर का बड़ाई ? काकि पापी, पापीमन के उधार देवेना, कि उतनेहें फिर पाओब |
\v 35    मगर अपन शत्रुमन से प्रेम रखा, आउर भलाई करा : आउर फिर पावेक कर आसरा ना राइख के उधरा देबा ; आउर तोहर लागिन बड़का फल होवी : आउर तोहरे परमप्रधान कर संतान ठहरबा, काकि ऊ उमनक उपरे जे धन्यबाद नी करेन आउर बुरा आदमीमन कर उपरे हों दयालु अहयँ  |
\v 36    जइसन तोहर आबा दयावंत आहे, तसनेहें तोय हों दयावंत बना |
\v 37    दोष ना लगबा ; तो तोहर उपरे हों दोष नी लगाल जाई ; दोषी न ठहराबा, तो तोहरे हों दोषी नी ठहराल जाबा : क्षमा करबा तो तोहर हों क्षमा कराल जाई |
\v 38    देबा होले, तोहरे के हों देवल जाई : आदमीमन पूरा नाप दबाय-दबाय के आउर हिलाय-हिलाय के हिरोत ले तोहर गोद में डालबयँ, काकि जे नाप से तोहरे नापल, उकरे से तोहर लागिन हों नापल जाई ||
\v 39    फिर ऊ उमन से एक नामूना कहलक ; का अंधा, अंधा के डहर बतायक परेल ? का दूयो गड्ढा में नी गिरबयँ ?
\v 40    चेला अपन गुरु से बोड़ निहीं, मगर जे केऊ पूरा शिक्षा पावी, ऊ अपन गुरु कर जइसन होवी |
\v 41    तोंय अपन भाई कर आँइख कर तिनका के काले देखिस, आउर अपन हीं आँइख कर लट्ठा तोके नी सुझेल ?
\v 42    आउर जब तोंय अपन ही आँइख कर लट्ठा नी देखिस, तो अपन भाई से कइसन कहेक पारबे, हे भाई, रुइक जा, तोर आँइख से तिनका के निकलय देमूँ ? हे कपटी, पहिले तोंय अपन आँइख से लट्ठा निकलाव, तब जे तिनका तोर भाई कर आँइख में आहे, बेस लेखे देइख के निकलयक पारबे |
\v 43    कोंनो बेस गाछ नखें, जे खराब फोर फरेल, आउर न तो कोनों खराब गाछ आहे जे बेस फोर फरेल |
\v 44    हर एक गाछ अपन फोर से चिन्हाय जायल : काकि आदमीमन झाड़ीमन से अंजीर नी तोड़ेन, आउर ना झड़बेरी से अंगूर |
\v 45    भला आदमी अपन मन कर भला भंडार से भला गोइठ निकलयल ; आउर बुरा आदमी अपन मन कर बुरा भंडार से बुरा गोइठ निकलयल ; काकि जे मन में भराल आहे, ओहे उकर मुँह से निकलेल ||
\v 46    जब तोहरे मोर कहेक के नी मानल, तो काले मोके हे प्रभु, हे प्रभु कहल ?
\v 47    जे केऊ मोर ठिन आवेल, आउर मोर गोइठ सुइन के उके मानेल, मोय तोहरे के बतात हों कि ऊ केकर समान आहे ?
\v 48    ऊ उ आदमी कर जइसन आहे, जे घर बनायक बेरा भूई गहरा खोइद के चट्टाइन उपरे नेव रखलक, आउर जब बाढ़ आलक तो धारा ऊ घर में लगलक, मगर उके हिलायक नी परलक ; काकि उ पक्का बनाल रेहे |
\v 49    मगर जे सुइन के नी मानेल, ऊ उ आदमी कर जइसन आहे जे मिट्टी कर उपरे बिना नेव कर घर बनालक | जब उकर उपरे धारा लगलक, तो ऊ तुरते गिरलक, आउर ऊ गिर के बरबाद होई गेलक ||
\c 7
\p \v 1   जब ऊ आदमीमन के अपन सउब गोइठ सुनालक, तो कफरनहूम में आलक |
\v 2   आउर केऊ सूबेदार कर एक दास जे उकर दुलारा रेहे, बीमार से मोरेक नियर रेहे |
\v 3   ऊ यीशु कर चर्चा सुइन के यहूदिया के कई पुरनिया मन के उकर से इ बिनती करेक ले उकर ठिन भेजलक, कि आए के मोर दास के ठिक करी |
\v 4   उमन यीशु ठिन आयके उकर से बड़ी बिनती काइर के कहेक लगलयँ , कि ऊ इ लायक आहे, कि तोंय उकर लागिन इ करबे |
\v 5   काकि ऊ हमर जाइत से प्रेम रखेल,आउर ओहे हमर प्रार्थना घर के बनाय हे |
\v 6   यीशु उमनक संगे-संगे गेलक, मगर जब ऊ घर से दूर नी रेहे,तो सूबेदार उकर ठिन कई संग मन से काइह भेजलक, कि हे प्रभु दुःख न उठाव, काकि मोंय इ लायक नखों, कि तोंय मोर छत तरे आबे |
\v 7   इ कारण मोंय अपनेके इ लायक हों नी समझलों; कि तोर ठिन आमूँ, मगर वचन हें काइह दे तो मोर सेवक ठिक होई जाई |
\v 8   मोंय हों गुलामी आदमी हेकों : आउर सिपाही मोर हाथ में अहयँ, आउर जब एक के कहोन, जा, ऊ जायल ; आउर दूसर से कहोन, कि आ, तो आवेल ; आउर अपन केऊ दास के कि इके कर, तो उ उके करेल |
\v 9   इ सुइन के यीशु ताजुब करलक, आउर ऊ मुँह मोइड़ के उ भीड़ से जे उकर पाछे आवोत रेहे कहलक, मोंय तोहर से कहोत हों, कि मोंय इस्राइल में हों एइसन बिश्वास नी पालों |    
\v 10    आउर भेजल आदमीमन हों घर घुइर के, ऊ दास के ठिक पालयँ ||
\v 11    थोरेक दिन कर बाद नईम गाँव कर एक नगर में गेलक आउर उकर चेलामन आउर बड़का भीड़ उकर संगे जात रेहे |
\v 12    जब ऊ नगर कर फाटक ठिन पोहोंचलक, तो देखलक, आदमीमन एक मुरदा के बाहरे लेई जात रहयँ ; जे अपन आयो कर एकलौता बेटा रेहे | आउर उ बिधवा रेहे : आउर नगर कर ढेइर आदमीमन उकर संगे रहयँ |  
\v 13    उके देइख के प्रभु के दया आय गेलक, आउर उकर से कहलक ; ना कांद |
\v 14    तब उ पासे आए के आर्थी के छुलक; आउर बोहाईयामन रुइक गेलयँ तब ऊ कहलक ; हे जवान, मोंय तोर से कहोत हों उठ |
\v 15    तब ऊ मुर्दा उइठ बइठलक, आउर गोठियक लगलक: आउर ऊ उके उकर आयो के जिम्मा देलक |
\v 16    इकर से सउब कर उपरे डर समाय गेलक ; आउर उमन परमेश्वर कर बड़ाई काइर के कहेक लगलयँ कि हमर माझे में एक बड़का भविष्यवक्ता उइठ हे, आउर परमेश्वर अपन आदमीमन कर उपरे कृपा दृष्टी काइर हे |
\v 17    आउर उकर बिषय में इ गोइठ सउब यहूदिया आउर आस-पास कर सउब देश में फाइल गेलक |
\v 18    आउर यूहन्ना के उकर चेलामन इ गोइठ कर खबर देलयँ |
\v 19    तब यूहन्ना अपन चेलामन में से दुई झन के बुलाय के प्रभु ठिन इ पुछेक लागिन भेजलक ; कि का आवेकवाला तोंय ही हेकिस, या हमें दूसर कर बाट जोहोब ?
\v 20    उमन उकर ठिन आए के कहलयँ, यूहन्ना बपतिस्मा देवेकवाला हमें के तोर ठिन इ पुछेक भेइज हे, कि का आवेक वाला तोंय हें हेकिस, या हमें दूसर कर बाट जोहोब ?
\v 21    ओहे बेरा उ ढेइर मन के बीमारी, पीड़ा आउर बुरी आत्मामन से छुड़ालक, ढेइर अंधामन के आँइख देलक |
\v 22    आउर ऊ उमन से कहलक ; जे कुछ तोहरे देखला आउर सुइन हा, जाए के यूहन्ना से काइह देवा ; अंधामन देखेन, लंगड़ामन चलेन-फिरेन, कोढ़ीमन के ठिक कराल जाएल, आउर कंगालमन के सुसमाचार सुनाल जाएला |
\v 23    आउर धन्य आहे ऊ जे मोर कारण ठोकर नी खाई ||
\v 24    जब यूहन्ना कर भेजल आदमीमन चाइल गेलयँ, तो यीशु यूहन्ना कर बिषय में आदमीमन से कहेक लगलक; तोहरे जंगल में का देखेक जाए रहा ? का धुका से हिलात ढोढ़ी घास के ?
\v 25    तो फिर तोहरे का देखेक जाए रहा ? का नरम लुगा पिंधाल आदमी के ? देखा, जे भड़कीला लुगा पिंधेन आउर, सुख-चाइन से रहेन, उमन राजभवनमन में रहेना |
\v 26    तो फिर का देखेक जाए रहा ? का केऊ भविष्यवक्ता   के ? हाँ मोंय तोहर से कहोत हों, वरन भविष्यवक्ता से हों बड़का के |
\v 27    ई ओहे हेके, जेकर बिषय में लिखल आहे, कि देख, मोंय अपन दूत के तोर आगे-आगे भेजोत हों, जे तोर आगे-आगे डहर के सोझ करी |
\v 28    मोंय तोहर से कहोत हों, कि जे स्त्रीमन से जनइम हे, उकर में से यूहन्ना से बड़का केऊ नखयँ ; मगर जे परमेश्वर कर राइज में छोटका से छोट आहे, ऊ उकर से हों बोड़ आहे |
\v 29    आउर सउब साधारण आदमीमन सुइन के आउर चुंगी लेगेकवालामन हों यूहन्ना कर बपतिस्मा लेई के परमेश्वर के सच्चा माइन लेलयँ |
\v 30    मगर फरीसीमन आउर व्यवस्थापक मन उकर से बपतिस्मा नी लेई के परमेश्वर कर इच्छा के अपन बिषय में टाइल देलयँ |
\v 31    से मोंय इ युग कर आदमीमन कर तुलना केकर से करमूँ कि उमन केकर जइसन अहयँ ?
\v 32    उमन ऊ छाउवामन जइसन अहयँ जे बाजार में बाइठ के एक दूसर से हकाय के कहेना, हमरे तोहर लागिन बाँसुरी बजाली, आउर तोहरे नी नाचले, हमरे शोक करली आउर तोंय नी कांदले !
\v 33    काकि यूहन्ना बपतिस्मा देवेकवाला न रोटी खाते आलक ; न दाखरस पीते आलक, आउर तोहरे कहल, उकर में दुष्टात्मा आहे |
\v 34    आदमी कर बेटा खाते पीते आए हे ; आउर तोहरे कहला, देखा, पेटू आउर पियक्कड़ आदमी, चुंगी लेगेकवालामन कर आउर पापीमन कर संग |
\v 35    मगर ज्ञान अपन सउब बेटामन से सच्चा ठहराल जाए हे ||
\v 36    फिर केऊ फरीसी उकर से बिनती करलक, कि मोर संगे भोजन कर ; से ऊ उ फरीसी कर घर में जाए के खाएक ले बाइठलक |
\v 37    आउर देखा, उ नगर कर एक पापी स्त्री इ जाइन के कि उ फरीसी कर घर में खायक बाइठ हे, संगमरमर कर बासन में इत्र लानलक |
\v 38    आउर उकर पाँव ठिन, पाछे ठड़ाय के, कांदते हुए, उकर पाँव के आँसू से भींगाय के आउर अपन मूड़ कर केंसमन से पोछेक लगलक आउर उकर पाँव के घरी-घरी चूइम के उकर में इत्र मललक |
\v 39    इके देइख के, ऊ फरीसी जे उके बुलाय रेहे, अपन मन में सोचेक लगलक,अगर इ भविष्यवक्ता होतक होले जाइन जातक, कि इ जे उके छुवोत हे, उ केहर आउर कइसन स्त्री हेके ? काकि ऊ तो पापिनी हेके |
\v 40    इ सुइन यीशु उके जबाब में कहलक ; कि हे शमौन मोके तोर से कुछ कहेक आहे, ऊ बोललक, हे गुरु कह |
\v 41    केऊ महाजन कर दूई झन देनदार रहयँ, एक पांच सौ, आउर दूसरा पचास दीनार धारोत रेहे |
\v 42    मगर उमनक ठिन पटायक लागिन कोनों नी रेहे, तो उ दूयो झन के माफ काइर देलक : से दूयो में से केहर उकर से बगरा प्रेम रखी |
\v 43    शमौन जबाब देलक, मोर बुइझ में ऊ,जेकर ऊ बगरा छोइड़ देलक : ऊ उकर से कहलक, तोंय ठिक बिचार काइर हिस |
\v 44    आउर ऊ स्त्री बाटे मुइड़ के ऊ शमौन से कहलक ; का तोंय इ स्त्री के देखोत हिस ? मोंय तोर घर में आए हों मगर तोंय मोर पाँव धोवेक लागिन पानी नी देले, मगर इ मोर पाँव के आँसू से भींगालक, आउर अपन केंस से पोछलक |
\v 45    तोंय मोके चूम्मा नी देले, मगर जब से मोंय आए हों तब से ई मोर पाँव के चूमेक नी छोड़लक |
\v 46    तोंय मोर मूड़ उपरे तेल नी लगाले ; मगर ई मोर पाँव में इत्र लगाय हे |
\v 47    इकर लागिन मोंय तोर से कहोत हों ; कि इकर पाप जे ढेइर रेहे, क्षमा होलक, काकि ई ढेइर प्रेम करलक ; मगर जेकर थोरेक क्षमा होई हे, ऊ थोरे प्रेम करेल |
\v 48    आउर ऊ स्त्री से कहलक ; तोर पाप क्षमा होलक |
\v 49    तब जे मन उकर संगे खायक बाइठ रहयँ, उमन अपन-अपन मन में सोचेक लगलयँ, ई केहर हेके जे पापमन हों के क्षमा करेला |
\v 50    मगर ऊ स्त्री से कहलक; तोर बिश्वास तोके बचाय देलक, बेस लेखे चाइल जा ||               
\c 8
\p \v 1   इकर बाद ऊ नगर-नगर आउर गाँव-गाँव प्रचार करते हें आउर परमेश्वर कर राइज कर सुसमाचार सुनाते,घूमेक लगलक |
\v 2   आउर उमन बारह झन उकर संगे रहयँ : आउर कितनो हों स्त्रीमन जे बुरी आत्मामन से आउर बीमारीमन से ठिक करल जाय रहयँ, आउर उमन इमन हेकयँ, मरियम जे मगदलीनी कहल जात रेहे, जेकर में से सात बुरी आत्मामन निकइल रहयँ |
\v 3   आउर हेरोदेस कर भंडारी खोजा कर पत्नी योअन्ना आउर सूसन्ना आउर ढेइर हें आउर स्त्रीमन : इमन तो अपन संपत्ति से उकर सेवा करोत रहयँ |
\v 4   जब बड़का भीड़ जमा होलक, आउर नगर-नगर कर आदमी उकर ठिन चाइल आवोत रहयँ, तो ऊ नमूना में कहलक |
\v 5   कि एक बुनेकवाला बिहीन बुनेक निकललक : बुनेक बेरा कुछ डहर कर किनारे गिरलक, आउर रौंदाय गेलक, आउर आकाश कर चराईमन उके चुइग लेलयँ |
\v 6   आउर कुछ चट्टाइन उपरे गिरलक,आउर ओंकोरलक, मगर नमी नी मिलेक कर से सुइख गेलक |
\v 7   कुछ झाड़ीमन कर माझे गिरलक, आउर झाड़ीमन संगे-संगे बाइढ़ के उके दबाय देलयँ |
\v 8   आउर कुछ बेस भूई उपरे गिरलक,आउर उइग के सौ गुणा फोर लानलक : इ काइह के, ऊ जोर से कहलक; जेकर सुनेक कर कान आहे ऊ सुइन लेवोक ||
\v 9   उकर चेलामन उकर से पुछलयँ, कि इ नमूना का हेके ? ऊ कहलक ;
\v 10    तोहरे के परमेश्वर कर राइज कर भेद मन कर बूइझ देवल जाय हे, मगर आउर मन के नमूना मन में सुनाल जायला, इकर लागिन कि उमन देइख के हों ना देखोक, आउर सुइन के हों ना बुझोक |
\v 11    नमूना इ हेके ; बिहीन तो परमेश्वर कर वचन हेके |
\v 12    डहर किनारे कर उमन हेकयँ, जेमन सुनलयँ; तब शैतान आए के उमन कर मन में से वचन के उठाय लेई जायला,कि कहीं एइसन ना होवोक कि उमन बिश्वास काइर के उध्दार पाबयँ |
\v 13    चट्टाइन उपरे कर उमन हेकयँ, कि जब सुनेन, तो खुशी से वचन के ग्रहण तो काइर लेना, मगर जाइर नी धारेक से उमन थोरेक देरी तक बिश्वास रखेन, आउर परीक्षा कर बेरा बहाइक जायना |
\v 14    जे झाड़ी मन में गिरलक, से उमन हेकयँ, जे सुनेन, मगर होवोत-होवोत चिंता आउर धन आउर जीवन कर सुख बिलास में फाँइस जायना, आउर उमनक फोर नी पाकेल |
\v 15    मगर बेस भूई कर ऊ मन हेकयँ, जे वचन सुइन के भला आउर उत्तम मन में जोगाय के रखेन आउर धीरज से फोर लानेन ||
\v 16    केऊ दीया के बाइर के बासन से नी लुकायल, आउर ना खटी कर हेंठे रखेल, मगर चौखट कर उपरे रखेल, कि भीतरे आवाइयामन इंजोत पाबयँ |
\v 17    कोनों लुकाल नखें, जे देखाय नी होई: आउर ना कोनों गुप्त आहे, जे जानल नी जाई, आउर देखाय नी होई |
\v 18    इकर लागिन सावधान रहा कि तोहरे कोन रीति से सुनोत हिस ? काकि जेकर ठिन आहे, उके देवाल जाई; आउर जेकर ठिन नखें उकर से उखों लेई लेवल जाई, जेके ऊ अपन समझेल |
\v 19    उकर आयो आउर उकर भाई उकर ठिन आलयँ, मगर भीड़ कर चलते उकर से भेंट नी करेक परलयँ |
\v 20    आउर उकर से कहल गेलक,कि तोर आयो आउर तोर भाई बाहरे ठड़ाल तोर से मिलेक चाहोत हयँ |
\v 21    ऊ उकर जबाब में उमन से कहलक ; कि मोर आयो आउर मोर भाई एहे मन हेकयँ, जे परमेश्वर कर वचन सुनेन आउर मानेन |
\v 22    फिर एक दिन ऊ आउर उकर चेलामन डोंगा उपरे चढ़लयँ, आउर ऊ उमन से कहलक ; कि आवा झील कर उ पाखी चलोब: से उमन डोंगा खोइल देलयँ |
\v 23    मगर जब डोंगा चलोत रेहे, तो ऊ निंदाय गेलक: आउर झील उपरे आँधी आलक, आउर डोंगा पानी से भारेक लगलक आउर उमन मुसीबत में रहयँ |
\v 24    तब उमन पासे आयके उके जगालयँ, आउर कहलयँ : मालिक ! मालिक ! हमरे नाश होई जात ही : तब ऊ उइठ के आँधी के आउर पानी कर लहरमन के डाँटलक आउर उमन रुइक (थाइम) गेलयँ, आउर शांत होई गेलक |
\v 25    आउर ऊ उमन से कहलक ; तोहर बिश्वास कहाँ रेहे ? मगर उमन डराय गेलयँ, आउर ताजुब होई के आपस में कहेक लगलयँ, ई केहर हेके ? जे आँधी आउर पानी के हों हुकुम देवेला, आउर ऊमन उकर मानेना ||
\v 26    फिर उमन गिरासेनिया मन कर देश में पोहोंचलयँ, जे ऊ पाखी गलील कर सामने आहे |
\v 27    जब ऊ किनारे उतारलक, तो उ नगर कर एक आदमी उके मिललक, जेकर में बुरी आत्मामन रहयँ आउर ढेइर दिनमन से ना लुगा पिन्धोत रेहे आउर ना घर में रहोत रेहे मगर कब्रमन में रहा करोत रेहे |
\v 28    ऊ यीशु के देइख के चिल्लालक, आउर उकर सामने गिर के जोर से कहलक ; हे परमप्रधान परमेश्वर कर बेटा यीशु, मोके तोर से का काम ! मोंय तोर से बिनती करोत हों, मोके दुःख ना दे |
\v 29    काकि ऊ उ बुरी आत्मा के उ आदमी में से निकइल जायक कर हुकुम देवोत रेहे, इकर लागिन कि ऊ उकर उपरे घरी-घरी प्रबल (भारी) होवत रेहे ; आउर आदमीमन सिकरी आउर बेरीमन से बांधोत रहयँ, मगर ऊ बांधोल के तोइड़ देवोत रेहे, आउर बुरी आत्मा उके जंगल में भगुवात रेहे |
\v 30    यीशु उकर से पुछलक; तोर का नाँव आहे ? ऊ कहलक, फौज ; काकि ढेइर बुरी आत्मामन उकर में ढूइक रहयँ |  
\v 31    आउर उमन उकर से बिनती करलयँ, कि हमें के बेथाह गढ़ा में जाएक कर हुकुम ना दे |
\v 32    हूँवा पहार उपरे सुवेइरमन कर एक बड़का झुंड चरोत रेहे, से उमन उकर से बिनती करलयँ, कि हमरे के सुवेइरमन में ढूकेक दे, से यीशु उमन के जाएक देलक |
\v 33    तलेक बुरी आत्मामन ऊ आदमी से निकइल केसुवाइर मन में जाए ढुकलयँ आउर उ झुंड गोहड़ा से झपाइट के झील में जाए गिरलक आउर डुइब मोरलक |
\v 34    चरवाहामन इ जे होई रेहे देइख के भाइग गेलयँ , आउर नगर में आउर गाँवमन में जाए के उकर खबर देलयँ |
\v 35    आउर आदमीमन इ जे कुछ होई रेहे उके देखेक निकलयँ, आउर यीशु ठिन आयके जे आदमी से बुरी आत्मा निकइल रेहे, उके यीशु कर गोड़ तरे लुगा पिन्धाल आउर सचेत रूप में बइठल पाए के डराय गेलयँ |
\v 36    आउर देखेकवालामन उमन के बतालयँ, कि उ बुरी आत्मा कर सताल आदमी का लेखे बेस होलक |
\v 37    तलेक गिरासेनियान देश कर आस-पास कर सउब आदमीमन यीशु से आरजी करलयँ कि हमर ठिन से चाइल जा : सेले उ डोंगा उपरे चाइढ़ के घुइर गेलक |
\v 38    जे आदमी से बुरी आत्मा निकइल रेहे ऊ यीशु से आरजी करेक लगलक, कि मोके अपन संग रहेक दे, मगर यीशु उके बिदा काइर के कहलक |
\v 39    अपन घर घुइर जा आउर आदमीमन से काइह दे, कि परमेश्वर तोर लागिन कइसन बड़का-बड़का काम काइर हे : ऊ जाए के सउब नगर में प्रचार करेक लगलक, कि यीशु मोर लागिन कइसन बड़का-बड़का काम करलक ||
\v 40    जब यीशु घुरोत रेहे, तो आदमीमन उकर से खुशी से मिललयँ ; काकि सउब उकर डहर जोहोत रहयँ |
\v 41    आउर देखा, याईर नाँव कर एक आदमी जे आराधनालय कर सरदार रेहे, आलक आउर यीशु कर गोड़ तरे गिर के उकर से आरजी करेक लगलक, कि मोर घर चल |
\v 42    काकि उकर बारह बरिस कर एकले बेटी रेहे, आउर ऊ मोरेक जइसन रेहे : जब ऊ जात रेहे, तब आदमीमन उकर उपरे गिर पड़ोत रहयँ ||
\v 43    आउर एक जनाना जेकर बारह बरिस से लोहू बहेक कर रोग रेहे, जे अपन सउब धन संपति बैधमन कर पीछे खरचा काइर सिरालक आउर होले हों केकरो हाथ से बेस नी होएक परलक |
\v 44    पीछे से आए के उकर लुगा कर आँचरा के छूलक आउर तुरते उकर लोहू बहेक रुइक गेलक |
\v 45    इकर ले यीशु कहलक ; मोके केहर छूलक ? जब सउब इंकार करलयँ , तो पतरस आउर उकर संगमन कहलयँ ; हे गुरु, तोके तो भीड़ दबाय देत हे आउर तोर उपरे गिर पड़ोत हे |                  
\v 46    मगर यीशु कहलक ; केऊ मोके छुई हे काकि मोंय जाइन लेई हों कि मोर में से सामर्थ निकइल हे |
\v 47    जब जनाना देखलक, कि मोंय लुकेक नी परमूँ, तलेक ऊ थरथराते आलक, आउर उकर गोड़ तरे गिर के सउब आदमीमन कर सामने बतालक, कि मोंय का कारण से तोके छूलों, कइसन तुरते बेस होई गेलों |
\v 48    यीशु उकर से कहलक, बेटी तोर बिश्वास तोके बेस काइर हे, शांति से चाइल जा ||
\v 49    ऊ इ कहते ही रेहे, केऊ आराधनालय कर सरदार कर हिंयाँ से आयके कहलक, तोर बेटी मोइर गेलक: गुरु के तकलीफ ना दे |
\v 50    यीशु सुइन के उके जबाब देलक, न डराव ; सिर्फ बिश्वास रख ; तो ऊ बाइच जाई |
\v 51    घर में आए के ऊ पतरस आउर यूहन्ना आउर याकूब आउर छोंड़ी कर आयो-आबा के छोइड़ आउर केखों अपन संगे भीतरे आवेक नी देलक |
\v 52    आउर सउब उकर लागिन कांदोत रहयँ, मगर यीशु कहलक ; ना कांदा ; नी मोइर हे मगर निंदात हे |
\v 53    उमन ई जाइन के, कि मोइर जाय हे, उकर मजाक करेक लगलयँ |
\v 54    मगर यीशु उकर हाथ धरलक, आउर जोर से कहलक, हे छोंड़ी उठ !
\v 55    तलेक उकर जीऊ घुइर आलक आउर ऊ तुरते उठलक; फिर यीशु हुकूम देलक कि उके कोंनो खायक देवल जाओक |
\v 56    उकर आयो-आबा ताजुब होलयँ, मगर ऊ उमन के हुकूम देलक कि इ जे कुछ होई हे, केकरो से ना कहबा ||
\c 9
\p \v 1   फिर ऊ बारहों झन के बुलाय के उमन के सउब बुरी आत्मामन आउर बीमारीमन के दूर करेक कर सामर्थ आउर हक देलक |
\v 2   आउर उमन के परमेश्वर कर राइज कर प्रचार करेक, आउर बीमरियामन के ठिक करेक लागिन भेजलक |
\v 3   आउर ऊ उमन से कहलक, डहर लागिन कोंनो ना लेगबा: न तो लाठी न झोली, न रोटी, न रुपया आउर न दुई-दुई ठू कुरता |
\v 4   जे कोंनो घर में तोहरे उतारबा, हूँवय रहबा ; आउर हूँवय से बिदा होबा |
\v 5   जे केऊ तोहरे के स्वीकार नी करी ऊ नगर से निकलेक बेरा अपन पाँव कर धूल झाइर देबा, कि उमनक उपरे गवाही होई |
\v 6   से उमन निकइल के गाँव-गाँव सुसमाचार सुनाते, आउर हर जगह आदमीमन के ठिक करते बूलोत रहलयँ |
\v 7   आउर देश कर चौथाई कर राजा हेरोदेस इ सउब सुइन के घबराय गेलक, काकि कितनो आदमीमन कहलयँ कि यूहन्ना मोरोल मन में से जी उइठ हे |
\v 8   आउर कितनो मन इ , कि एलिय्याह दिखाई देई हे: आउर आउर मन ई, कि पुरना भविष्यवक्तामन में से केऊ जी उइठ हे |
\v 9   मगर हेरोदेस कहलक, यूहन्ना कर तो मोंय मूड़ कटुवालों फिर इ के हेके, जेकर बारे में एइसन गोइठमन सुनोत हों ? आउर ऊ उके देखेक कर इच्छा करलक ||
\v 10    फिर प्रेरितमन घुइर के जे कुछ उमन काइर रहयँ , उके बताय देलयँ, आउर उमन के अलगे काइर के बैतसैदा नाँव एक नगर में लेई गेलक |
\v 11    इ जाइन के भीड़ उकर पीछे होई लेलक: आउर ऊ खुशी से उमन से मिललक, आउर उमन से परमेश्वर कर राइज कर बात करेक लगलक : आउर जेमन ठिक होयक चाहोत रहयँ उमन के ठिक करलक |
\v 12    जब दिन बीतेक लगलक, तो बारहों झन आयके उकर से कहलयँ, भीड़ के बिदा कर, कि चाइरो बाटे गाँव आउर बस्तीमन में जाए के टिकोक, आउर खायक कर उपाय करोक काकि हमें हिंयाँ सूनसान जगह में अही |  
\v 13    ऊ उमन से कहलक, तोहरे हें उमन के खायक ले देवा : उमन कहलयँ, हमर ठिन पाँच रोटी आउर दूई ठू मछरी के छोइड़ आउर कोनों नखें : मगर हाँ, अगर हमें जाए के इ सउब आदमीमन लागिन खायक कीन लेब तो होई साकेल : उमन लगभग पाँच हजार आदमीमन रहयँ |
\v 14    तब उ अपन चेलामन से कहलक, उमन के पचास-पचास काइर के पांति-पांति बइठय देवा |
\v 15    उमन इसने हें करलयँ, आउर सउब के बइठय देलयँ |
\v 16    तलेक उ पाँच रोटी आउर दूई ठू मछरी लेलक, आउर स्वर्ग बाटे देइख के धन्यबाद करलक, आउर तोइड़-तोइड़ के चेलामन के देते गेलक, कि आदमीमन के परोसबयँ |
\v 17    से सउब खाय के अघाय गेलयँ, आउर बचाल टुकड़ामन से बारह टोकरी भाइर के उठालयँ ||
\v 18    जब ऊ एकले प्रार्थना करोत रेहे, आउर चेलामन संगे रहयँ, तो ऊ उमन से पूछलक, कि आदमीमन मोके का कहेन ?
\v 19    उमन जबाब देलयँ, यूहन्ना बपतिस्मा देवेकवाला, आउर केऊ-केऊ एलिय्याह आउर केऊ इ कि पुरना भविष्यवक्तामन में से केऊ जी उइठ हे |
\v 20    ऊ उमन से पुछलक मगर तोहरे मोके का कहल ? पतरस जबाब देलक, परमेश्वर कर मसीह |
\v 21    तब ऊ उमन के चेतौनी देई के कहलक,कि इके केकरो से ना कहबा |
\v 22    आउर ऊ कहलक, आदमी कर बेटा लागिन जरुरी आहे, कि ऊ ढेइर दुःख उठावक आउर मुखिया आउर महापुरोहित आउर पंडितमन उके तुच्छ जाइन के माइर देवोक, आउर ऊ तीसर दिन जी उठोक |
\v 23    ऊ सउब से कहलक, अगर केऊ मोर पीछे आवेक  चाही, अपन के इंकार करोक आउर रोज दिन अपन क्रूस उठाते-उठाते मोर पीछे होई लेवोक |
\v 24    काकि जे केऊ अपन जीऊ बचाय चाहेल ऊ उके हेजाई, मगर जे केऊ मोर लागिन अपन जीऊ हेजाई ओहे उके बचाई |
\v 25    अगर आदमी गोटा दुनिया के पाय जाई, आउर अपन आत्मा के हेजाई देवी, या उकर हानि उठाई, तो उके का फायदा होवी ?
\v 26    जे केऊ मोर से आउर मोर बात मन से लजाई: आदमी कर बेटा हों जब अपन,आउर आबा कर आउर पवित्र स्वर्गदूत मन कर, महिमा सहित आवी, तो उकर से लजाई |
\v 27    मोंय तोहर से सच कहोत हों, कि जेमन हिंयाँ ठड़ाल अहयँ, उमन में से केऊ-केऊ एइसन अहयँ कि जब तक परमेश्वर कर राइज नी देइख लेबयँ, तब तक नी मोरबयँ |
\v 28    ई बात मन से करीब आठ दिन बाद ऊ पतरस आउर यूहन्ना आउर याकूब के संगे लेई के प्रार्थना करेक लागिन पहार उपरे गेलक |
\v 29    जब ऊ प्रार्थना करते हें रेहे, तो उकर चेहरा कर रूप बदाइल गेलक: आउर उकर लुगा चरका होई के चमकेक लगलक |
\v 30    आउर देखा, मूसा आउर एलिय्याह, ई दूई झन पुरुष उकर संगे बतियात रहयँ |
\v 31    ई मन महिमा सहित दिखाई देलयँ; आउर उकर मोरेक कर चर्चा करोत रहयँ, जे यरूशलेम में होवेक वाला रेहे |
\v 32    पतरस आउर उकर संगमन नींद से भाइर रहयँ, आउर जब बेस लेखे चेतलयँ, तो उकर महिमा, आउर ऊ दूयो पुरुष के, जे उकर संगे ठड़ाय रहयँ, देखलयँ |
\v 33    जब उमन उकर ठिन से जायक लगलयँ, तो पतरस यीशु से कहलक; हे गुरु हमर हिंयाँ रहेक भला आहे : से हमें तीन ठू मंडप बनाब, एक तोर लागिन, एक मूसा लागिन आउर एक एलिय्याह लागिन | ऊ नी जनोत रेहे, कि का कहोत हे |
\v 34    ऊ इ कहते ही रेहे कि एक बादरी आए के उमन के ढाइप देलक, आउर जब उमन उ बादरी से घेरायक लगलयँ, तो डरायँ गेलयँ | 
\v 35    आउर उ बादरी में से इ शब्द निकलक, कि ई मोर बेटा आउर मोर चुनल हेके, इकर सुना |
\v 36    इ शब्द होते हें यीशु एकले पावल गेलक: आउर उमन चुप रहलयँ, आउर जे कुछ देइख रहयँ, उकर कोंनो बात उ दिनमन में केकरो से नी कहलयँ ||
\v 37    आउर दूसरा दिन जब उमन पहार से उतरलयँ, तो एक बड़का भीड़ उकर से आए मिललक ||  
\v 38    आउर देखा, भीड़ में से एक आदमी चिल्लाय के कहलक, हे गुरु, मोंय तोर से बिनती करोत हों, कि मोर बेटा उपरे दया दृष्टी कर ; काकि ऊ मोर एकलौता आहे |
\v 39    आउर देख, एक बुरी आत्मा उके धारेल, आउर ऊ एकाएक चिल्लाय उठेल ; आउर ऊ उके एइसन आँइठल, कि ऊ मुँह से बोटो भाइर लानेल ; आउर उके कुचइल के मुश्किल से छोड़ेला |
\v 40    आउर मोंय तोर चेलामन से बिनती करलों, कि उके निकलवोक ; मगर उमन नी निकलयक परलयँ |
\v 41    यीशु जबाब देलक, हे अबिश्वासी आउर ढींठ आदमीमन, मोंय कब तक तोहर संगे रहमूँ ? अपन बेटा के हिंयाँ लेई आ |
\v 42    ऊ आते हे रेहे कि बुरी आत्मा उके पटकाय के एइठलक, मगर यीशु बुरी आत्मा के डाँटलक आउर छोंड़ा के ठिक काइर के उकर आबा के जिम्मा देलक |       
\v 43    तलेक सउब आदमीमन परमेश्वर कर महासमार्थ से ताजुब होलयँ ||
\v 44    मगर जब सउब आदमीमन सउब काममन से जे ऊ कहोत रेहे, ताजुब करोत रहयँ, तो ऊ अपन चेलामन से कहलक ; ई बातमन तोहर कानमन में पड़ल रहोक, का कि आदमी कर बेटा आदमीमन कर हाथ में धरुवायक जायक वाला आहे |
\v 45    मगर उमन इ गोइठ के नी बुझोत रहयँ, आउर इ उमन से छिपल रेहे ; कि उमन उके जानेक न परबयँ, आउर उमन इ गोइठ कर बारे में उकर से पुछेक डरात रहयँ ||
\v 46    फिर उमन में इ विवाद होवेक लगलक, कि हमर में से बड़का केहर हेके ?
\v 47    मगर यीशु उमनक मन कर विचार जाइन लेलक : आउर एक छउवा के लेई के अपन ठिन ठड़ुलक |
\v 48    आउर उमन से कहलक ; जे केऊ मोर नाँव से इ छउवा के ग्रहण करेला, ऊ मोके ग्रहण करेला ; आउर जे केऊ मोके ग्रहण करेला, ऊ मोर भेजेकवाला के ग्रहण करेला, काकि जे तोहर में से सउब से छोट से छोटका आहे, ओहे बड़का आहे ||
\v 49    तलेक यूहन्ना कहलक, हे मालिक ! हमे एक आदमी के तोर नाँव से बुरी आत्मामन के निकलाते देखली, आउर हमरे उके मना करली, काकि ऊ हमार संगे होई के तोर पीछे नी होई लेई |
\v 50    यीशु उकर से कहलक, उके मना ना करा ; काकि जे तोहर बिरोध में नखें, ऊ तोहर बाटे आहे ||
\v 51    जब उकर, उपरे उठाय जायक कर दिन पूरा होवेक ले रेहे, तो ऊ यरूशलेम में जायक कर बिचार मजबूत करलक |
\v 52    आउर ऊ अपन आगे दूत भेजलक ; उमन सामरी मन कर एक गाँव में गेलयँ, कि उकर लागिन जगह तैयार करोब |
\v 53    मगर उ आदमीमन उके उतरेक नी देलयँ, काकि ऊ यरूशलेम जात रेहे |
\v 54    इ देइख के उकर चेलामन याकूब आउर यूहन्ना कहलयँ ; हे प्रभु; का तोंय चाहिस, कि हमरे के आज्ञा देब कि आकाश से आइग गिर के उमन के भस्म काइर देवोक |
\v 55    मगर ऊ घुइर के उमन के डाँटलक आउर कहलक, तोहरे नी जानल कि तोहरे कइसन आत्मा कर हेका |
\v 56    काकि आदमी कर बेटा आदमीमन कर जीउ के नाश करेक निहीं मगर बचायक लागिन आय हे : आउर उमन कोंनो आउर गाँव में चाइल गेलयँ ||
\v 57    जब उमन डहर में चलोत रहयँ, तो केऊ उकर से कहलक, जेहाँ-जेहाँ तोंय जाबे, मोंय तोर पीछे होई लेमूँ |
\v 58    यीशु उकर से कहलक, लोमड़ीमन कर गुफा(माड़ा) आउर आकाश कर चराई मन कर बसेरा होवेला, मगर आदमी कर बेटा के मूड़ रखेक कर हों जगह नखें |
\v 59    ऊ दूसर से कहलक, मोर पीछे होई ले ; ऊ कहलक; हे प्रभु, मोके पहिले जायक दे कि अपन आबा के गाइड़ देमूँ |
\v 60    ऊ उकर से कहलक, मोरोल मन के अपन मुरदा गड़ेक दे, मगर तोंय जाए के परमेश्वर कर राइज कर कहानी सुनाव |
\v 61    एक आउर हों कहलक; हे प्रभु, मोंय तोर पीछे होई लेमूँ ; मगर पहिले मोके जाएक दे कि अपन घर कर आदमी मन से बिदा होई आमूँ |
\v 62    यीशु उकर से कहलक; जे केऊ अपन हाथ हल उपरे राइख के पीछे देखेला, ऊ परमेश्वर कर राइज कर लाएक नखें ||
\c 10
\p \v 1   आउर इ बातमन कर पाछे प्रभु सत्तर आउर आदमी ठहरालक आउर जे-जे नगर आउर जगह ऊ जाएक वाला रेहे, हुवां उमन के दुई-दुई काइर के अपन आगे भेजलक |
\v 2   आउर ऊ उमन से कहलक ; पकाल खेत ढेइर आहे ; मगर कमाइयामन थोरे अहयँ : इकर लागिन खेत कर मालिक से बिनती करा, कि ऊ अपन खेत काटेक लागिन कमाइयामन के भेजी |
\v 3   जावा ; देखा मोंय तोहरे के भेड़मन कर लेखे भेड़मन कर माझे भेजोत हों |
\v 4   इकर लागिन न पैसा थैली, न झोला, न जूता लेबा ; आउर डहर में केखों सलाम न करबा |
\v 5   जे कोंनो घर में जाबा, पहिले कहबा, कि इ घर उपरे शांति होवोक |
\v 6   अगर हुवां कोंनो शांति कर लायक होवीं, होले तोहर शांति उकर उपरे रही, नीतो तोहर ठिन घुइर आवी |
\v 7   ओहे घर में रहबा, आउर जे कुछ उमन से मिली सेखे खाबा-पीबा, काकि कमाइया के अपन कमाई मिलेक चाही : घर-घर न घुमबा |
\v 8   अगर जे नगर में जाबा, आउर हुवां कर आदमीमन तोहरे के उतराबयँ, तो जे कुछ तोहर सामने रखाल जाई सेखे खाबा |
\v 9   हूँवा कर बीमरियामन के ठिक करा : आउर उमन से कहबा, कि परमेश्वर कर राइज तोहर पासे पोहोंइच जाए हे |
\v 10    मगर जे नगर में जाबा, आउर हूँवा कर आदमीमन ग्रहण नी करबयँ, तो उकर बाजारमन में जाए के कहबा |
\v 11    कि तोहर नगर कर धूल हों, जे हमर पाँव में लाइग हे, हमरे तोहर सामने झाइर देवोत हों, होलें हों इ जाइन लेबा कि परमेश्वर कर राइज तोहर सामने आए जाए हे |
\v 12    मोंय तोहर से कहोत हों, कि ऊ दिन ऊ नगर कर दशा से सदोम कर दशा सहेक लाएक होवी |
\v 13    हाय खुराजीन ! हाय बैतसैदा ! जे सामर्थ कर काम तोहर में कराल गेलक, अगर उके सूर आउर सैदा में करल जातक, तो बोरा डाबाय के आउर राख में बाइठ के उमन कब कर मन बदाइल रहयँ |
\v 14    मगर न्याय कर दिन तोहर दशा से सूर आउर सैदा कर दशा सहेक लायक होवी |
\v 15    आउर हे कफरनहूम, का तोंय स्वर्ग तक ऊँचा करल जाबे ? तोंय तो धरती हेंठे गिरल जाबे |
\v 16    जे तोहर सुनेल, ऊ मोर सुनेल, आउर जे तोके तुच्छ जानेल; ऊ मोके तुच्छ जानेल आउर जे मोके तुच्छ जानेल, ऊ मोर भेजेक वाला के तुच्छ ||
\v 17    उमन सत्तर झन रिझे-रिझे फिर घुइर के कहेक लगलयँ, हे प्रभु तोर नाँव से दुष्टात्मा हों हमर वश में आहे |
\v 18    यीशु उमन से कहलक; मोंय शैतान के बिजली लेखे स्वर्ग से गिरते हुए देखोत रहों |
\v 19    देखा, मोंय तोहरे के साँपमन आउर बिच्छुमन के रौंदेक कर आउर शत्रु कर सउब सामर्थ उपरे हक देई हों ; आउर कोंनो चींज से तोहर कोंनो नुकसान नी होवी |
\v 20    होले हों इकर से रिझे न होवा, कि आत्मा तोहर वश में आहे, मगर इकर से रिझे होवा, कि तोहर नाँव स्वर्ग में लिखल आहे ||
\v 21    ओहे बेरा ऊ पवित्र आत्मा में होई के खुशी से भाइर गेलक, आउर कहलक ; हे आबा, स्वर्ग आउर धरती कर प्रभु, मोंय तोर धन्यवाद करोन, कि तोंय इ बात मन के ज्ञानीमन आउर समझदारमन से छिपाय रखले, आउर छाउवा मनक उपरे दिखाले : हाँ, हे आबा, काकि तोके एहे बेस लगलक |
\v 22    मोर आबा मोके सउब कुछ जिम्मा देई हे आउर केऊ नी जानेन कि बेटा के हेके सिर्फ आबा आउर आबा के हेके इखों केऊ नी जानेन, सिर्फ बेटा के आउर ऊ जेकर उपरे बेटा उके देखायक चाहेल |
\v 23    आउर चेलामन बाटे उलइट के अलगे उमन से कहलक, धन्य आहे ऊ आँइख, जे ई गोइठमन के जे तोहरे , देखाला, देखल |
\v 24    काकि मोंय तोहर से कहोत हों, कि ढेइर हे भविष्यवक्तामन आउर राजामन चाहलयँ, कि जे गोइठमन के तोहरे देखोत हा ; देखोब, मगर नी देखलयँ आउर जे गोइठमन के तोहरे सुनोत हा, सुनोब, मगर नी सुनलयँ ||
\v 25    आउर देखा, एक व्यवस्थापक उठलक ; आउर ई काइह के, उकर परीक्षा करेक लगलक ; कि हे गुरु, अनंत जीवन कर वारिस होवेक लागिन मोंय का करमूँ ?
\v 26    ऊ उकर से कहलक ; कि नियम में का लिखल आहे ? तोंय कइसन पढ़िस ?
\v 27    ऊ जबाब देलक, कि तोंय प्रभु अपन परमेश्वर से अपन सउब मन आउर अपन सउब प्राण आउर सउब शक्ति आउर अपन सउब बुद्धि कर संग प्रेम रख; आउर अपन पड़ोसी से अपन जइसन प्रेम रखबे |
\v 28    ऊ उकर से कहलक, तोंय ठिक जबाब देले, एहे कर : होले तोंय जीवित रहबे |
\v 29    मगर ऊ अपन जइसन धर्मी ठहरायक कर इच्छा से यीशु से पूछलक, होले मोर पड़ोसी केहर हेके ?
\v 30    यीशु जबाब देलक ; कि आदमी यरूशलेम से यरीहो जात रेहे, कि डाकूमन उके घेइर के उकर लुगा उतराय लेलयँ आउर माइर-पीट के उके अधमरा छोइड़ के चाइल गेलयँ |
\v 31    आउर एइसन होलक कि ओहे डहर से एक पंडित जात रेहे: मगर उके देइख के कतराय के चाइल गेलक |
\v 32    एहे लेखे एक लेवी उ ठिन से आलक, ओहों उके देइख के कतराय के चाइल गेलक |
\v 33    मगर एक सामरी डहर चलवा उ ठिन आलक, आउर उके देइख के तरस खालक |
\v 34    आउर उकर ठिन आयके आउर उकर घावमन में तेल आउर दाखरस डाइल के पट्टी बाँधलक, आउर अपन सवारी में चढ़ाय के धर्मशाला में लेई गेलक, आउर उकर सेवा-सूसइर करलक |
\v 35    दूसरा दिन ऊ दुई दीनार निकलय के धर्मशाला कर मालिक के देलक, आउर कहलक ; इकर सेवा-सूसइर करबे, आउर जे कुछ तोर आउर लगी, उके मोंय घुइर के तोके देई देमूँ |
\v 36    अब तोर बूइझ में जे डाकूमन में घेइर जाए रेहे, ऊ तीनों झन में से उकर पड़ोसी केहर रहलक ?
\v 37    ऊ कहलक, ओहे जे उकर उपरे तरस खालक : यीशु उकर से कहलक, जा, तोंय हों इसनेहें कर ||
\v 38    फिर जब उमन जात रहयँ, तो ऊ एक गाँव में गेलक, आउर मार्था नाँव एक स्त्री उके अपन घर में उतरालक |
\v 39    आउर मरियम नाँव उकर एक बहिन रेहे ; ऊ प्रभु कर गोड़ तरे बाइठ के उकर वचन सुनोत रेहे |
\v 40    मगर मार्था सेवा काइर-काइर के घबराय गेलक आउर उकर ठिन आए के कहेक लगलक ; हे प्रभु, का तोके कोंनो हें फिकिर नखें कि मोर बहिन मोके सेवा करेक लागिन एकले हें छोइड़ देई हे ? से उकर से कह, कि मोर मदाइत करी |
\v 41    प्रभु उके जबाब देलक, मार्था, हे मार्था, तोंय ढेइर बातमन लागिन चिंता करिस आउर घबराइस |
\v 42    मगर एक बात जरुरी आहे, आउर उ बेस भाग के मरियम चुइन लेई हे : जे उकर से छिनल नी जाई ||   
\c 11
\p \v 1   फिर ऊ कोंनो जगह प्रार्थना करोत रेहे ; आउर जब ऊ प्रार्थना करलक, तो उकर चेला मन में से एक उकर से कहलक ; हे प्रभु, जइसन यूहन्ना अपन चेलामन के प्रार्थना करेक सिखालक तइसनेहें हमरे हों के तोंय सिखाय दे |
\v 2   ऊ उमन से कहलक ; जब तोहरे प्रार्थना करबा, तो कहबा ; तोर नाँव पवित्र मानल जाओक, तोर राइज आवोक |
\v 3   हमर दिन भाइर कर रोटी रोज दिन हमरे के दे |
\v 4   आउर हमर पापमन के माफ कर काकि, हमरे हों अपन सउब अपराधी के माफ करिल |
\v 5   आउर ऊ उमन से कहलक, तोहर में से केहर हेके कि उकर एक संग हेका आउर ऊ अधराइत के उकर ठिन जाए के कही, कि हे मित्र, मोके तीन ठू रोटी दे |
\v 6   काकि एक डहर डहर चलवा मोर ठिन आए हे आउर उकर आगे रखेक लागिन मोर ठिन कोंनो नखें |
\v 7   आउर ऊ भीतरे से जबाब देवी, कि मोके तकलीफ ना दे ;  एखन तो दुरा ढापल आहे, आउर मोर छाउवा-पुता मोर ठिन डीसना उपरे अहयँ, इकर लागिन मोंय उइठ के तोके देवेक नी परमूँ ?
\v 8   मोंय तोहर से कहोत हों, अगर उकर संग होवेक पर हों उके उइठ के नी देई, होले हों उकर उकर लजाएक छोइड़ के मांगेक कर लागिन उके जितना जरुरी आहे उतनेहें उइठ के देवी |
\v 9   आउर मोंय तोहर से कहोत हों ; माँगबा तो तोहरे के देवाल जाई ; खोजबा, तो तोहरे पाबा, ठोक-ठोकाबा, तो तोहर लागिन खोलल जाई |
\v 10    काकि जे केऊ मांगेला, उके मिलेला ; आउर जे खोजेला, ऊ पावेला ; आउर जे ठोक-ठोकाई उकर लागिन खोलल जाई |
\v 11    तोहर में से एइसन आबा के हेका, कि जब उकर बेटा रोटी माँगी, तो पखना देई ; या मछरी माँगी, तो मछरी कर बदले उके साँप देई ?
\v 12    या अंडा माँगी तो उके बिच्छू देई ?
\v 13    से जब तोहरे बुरा होई के अपन छाउवामन के बेस चींज देवेक जनाल, तो स्वर्गीय आबा अपन माँगेक वालामन के पवित्र आत्मा काले नी देई ||
\v 14    फिर ऊ एक गूंगी दुष्टात्मा के निकलालक : जब दुष्टात्मा निकइल गेलक, तो गूँगा गोठियक लगलक ; आउर आदमीमन ताजुब करलयँ |
\v 15    मगर उमन में से कितनो झन कहलयँ, ई तो शैतान नाँव दुष्टात्मामन कर प्रधान कर मदाइत से दुष्टात्मामन के निकलायल |
\v 16    आउरोमन उकर परीक्षा करेक लागिन उकर से आकाश कर एक चिन्ह माँगलयँ |
\v 17    मगर ऊ, उमनक मन कर बात के जाइन के उमन से कहलक ; जे-जे राइज में फूट होवेला, ऊ राइज बरबाद होई जाएल ; आउर जे घर में फुट होवेल, ऊ नाश होई जाएला |
\v 18    आउर अगर शैतान अपनेहें बिरोधी होई जाई, तो उकर राइज कइसन बनाल रही ? काकि तोहरे मोर बारे में तो कहल, कि ई शैतान कर मदाइत से दुष्टात्मामन के निकलयल |
\v 19    भला अगर मोंय शैतान कर मदाइत से दुष्टात्मामन के निकलाओन, तो तोहर संतान केकर मदाइत से निकलयन ?
\v 20    मगर अगर मोंय परमेश्वर कर सामर्थ से दुष्टात्मामन के निकलओन, तो परमेश्वर कर राइज तोहर ठिन आए पोहोंइच हे |
\v 21    जेखन बलवंत आदमी हथियार बांधल अपन घर कर रखवाली करेल, तो उकर सम्पति बचाल रहेल |
\v 22    मगर जेखन उकर से बगरा केऊ आउर बलवंत चढ़ाई काइर के उके जीत देवी, तो उकर हथियार जेकर उपरे उकर भरोसा रेहे, लुइट लेवेल आउर उकर सम्पति लुइट के बाइट देवेला |
\v 23    जे मोर संगे नखें ऊ मोर बिरोध में आहे आउर जे मोर संगे नी ठुरायल ऊ छिरियाएल |
\v 24    जेखन बुरी आत्मा आदमी में से निकइल जायल, सुखाल ठाँवमन में आराम खोजते फिरेल ; आउर जब नी पावेला तो कहेल : मोंय अपन ओहे घर में जेहाँ से निकइल रहों घुइर जामूँ |
\v 25    आउर आए के उके बढ़नाल-सोंढ़नाल आउर सिंगराल-पतराल पावेल |
\v 26    तले ऊ जाए के अपन से आउर बगरा सात बुरी आत्मामन के अपन संगे लेई आवेल ; आउर उमन उकर में ढूइख के राइह जाएन | आउर ऊ आदमी कर पीछे कर दशा पहिले से हों बुरा होई जाएल ||
\v 27    जब ऊ इ बातमन के कहोत ही रेहे तो भीड़ में से केऊ स्त्री जोर से कहलक, धन्य उ गर्भ जेकर में तोंय रेहिस : आउर ऊ स्तन, जेके तोंय चूसले |
\v 28    ऊ कहलक ; हाँ ; मगर धन्य उमन हेकयँ, जे परमेश्वर कर वचन सुनेन आउर मानेन ||
\v 29    जब बड़का भीड़ जमा होत जात रेहे तो ऊ कहलक ; ई युग कर आदमीमन बुरा अहयँ ; उमन चिन्ह खोजेन; मगर यूनुस कर चिन्ह के छोंइड़ केऊ आउर चिन्ह उमन के नी देवल जाई |
\v 30    जइसन यूनुस नीनवे कर आदमीमन लागिन चिन्ह ठहरलक उसनेहें आदमी कर बेटा हों इ युग कर आदमीमन लागिन ठहरी |
\v 31    दक्खिन कर रानी न्याय कर दिन इ समय कर आदमीमन कर संग उइठ के उमन के दोषी ठहराई, काकि ऊ सुलैमान कर ज्ञान सुनेक लागिन दुनिया कर छोइर से आए रेहे आउर देखा, हिंयाँ ऊ ओहे जे सुलैमान से हों बड़का आहे ||
\v 32    नीनवे कर आदमीमन न्याय कर दिन इ समय कर आदमीमन संगे ठड़ाय के, उमन के दोषी ठहराबयँ, काकि उमन यूनुस कर प्रचार सुइन के मन फिरालयँ आउर देखा, हिंयाँ ऊ आहे जे यूनुस से हों बड़का आहे ||
\v 33    केऊ आदमी दीया बाइर के तलघर में, या पइला कर हेंठे नी रखेल, मगर चौखट में रखेल कि भीतरे आवाइयामन इंजोत पाबयँ |
\v 34    तोर गतर कर दीया तोर आँइख हेके, इकर लागिन जब तोर आँइख बेस आहे, तो तोर गोटा गतर हों इंजोत आहे, मगर जब उ बुरा आहे, तो तोर गतर हों अंधार आहे |
\v 35    इकर लागिन सावधान रहबा, जे इंजोत तोर में आहे उ अंधार न होई जाओक |
\v 36    इकर लागिन अगर तोर गोटा गतर इंजोत होई, आउर उकर कोंनो भाग अंधार नी रही, तो सउब के सउब एइसन इंजोत होवी, जइसन उ समय होवेल, जब दीया अपन चमक से तोके इंजोत देवेल ||
\v 37    जब ऊ बातमन करते हें रेहे, तो केऊ फरीसी उकर से बिनती करलक, कि मोर हिंयाँ खाय लेबे; आउर ऊ भीतरे जाए के खायक बइठलक |
\v 38    फरीसी इ देइख के ताजुब करलक कि ऊ खाएक से पहिले हाथ नी धोलक |
\v 39    प्रभु उकर से कहलक, हे फरीसीमन, डुभनीमन आउर थरिया के उपरे-उपरे तो माँजल, मगर तोहरे भीतरे अंधाइरया आउर दुष्टता से भराल आहे  |                        
\v 40    हे निर्बुद्धिमन, जे बाहरे कर हिस्सा के बनालक, का ऊ भीतरे कर हिस्सा के नी बनालक ?
\v 41    मगर हाँ, भीतरे कर चींजमन के दान काइर देवा, तो होले देखा, सउब कुछ तोहर लागिन सफा होई जाई |
\v 42    मगर हे फरीसीमन, तोहरे उपरे हाय ! तोहरे फुदीना आउर जीरा कर आउर सउब किसिम कर साग-पात कर दसवां भाग तो देवल, मगर न्याय के आउर परमेश्वर कर प्रेम के टाइल देवल : चाहेक तो रेहे कि इमन के हों करते रहता आउर उमन हों नी छोड़तयँ |
\v 43    हे फरीसीमन तोहरे उपरे हाय ! तोहरे आराधनालय मन में मुध-मुध पीढ़ा आउर बाजारमन में सलाम चाहल |
\v 44    हाय तोहरे उपरे ! काकि तोहरे उ छिपाल कब्रमन कर समान आहा, जेकर उपरे आदमी चलेन मगर नी जानेन ||
\v 45    तब एक व्यवस्थापक उके जबाब देलक, कि हे गुरु, इ बातमन के काइह के तोंय हमर निंदा करोत हिस |
\v 46    ऊ कहलक ; हे पंडितमन, तोहर उपरे हों हाय ! तोहरे एइसन बोझा जेके उठायक कठिन आहे, आदमीमन कर उपरे लादल मगर तोहरे आप उ बोझामन के अपन एक अंगुली से हों नी छुवल |
\v 47    हाय तोहर उपरे ! तोहरे उ भविष्यवक्तामन कर कब्रमन के बनाल, जे मन तोहरे हें बाप-दादामन के माइर डाइल रहयँ |
\v 48    से तोहरे गवाह हेका, आउर अपन बाप-दादामन कर काम धंधामन में राजी आहा ; काकि उमन तो उमन के माइर डाललयँ आउर तोहरे उमनक कब्रमन के बनात हा |
\v 49    इकर लागिन परमेश्वर कर बुद्धि हों काइह हे, कि मोंय उमनक ठिन भविष्यवक्तामन आउर प्रेरितमन के भेजमूँ: आउर उमन, उमन में से कितनोमन के माइर डालबयँ आउर कितनो के सताबयँ |
\v 50    से लागिन जितना भविष्यवक्तामन कर लोहू दुनिया कर जनम से बहाल जाए हे, सउब कर हिसाब, इ युग कर आदमीमन से लेवल जाई |
\v 51    हाबिल के मोरायक से लेई के जकरयाह के मोरायक तक जे वेदी आउर मंदिर कर माझे में मोरल जाय रहयँ : मोंय तोहर से सच कहोत हों; उकर हिसाब एहे समय कर आदमीमन से लेवल जाई |
\v 52    हाय तोहरे व्यवस्थापकमन कर उपरे ! कि तोहरे ज्ञान कर चाभी लेई तो लेला, मगर तोहरे खुद अपनेहें भीतरे नी ढुकला, आउर ढुकेकवालामन के हों रोइक देला ||
\v 53    जेखन ऊ हूँवा से निकललक, तो पंडित आउर फरीसी ढेइर पीछे पाइड़ गेलयँ आउर खिजुरवायक लगलयँ, कि ऊ ढेइर हें बातमन कर चर्चा करोक |
\v 54    आउर उकर ताक में लगल रहयँ, कि उकर मुँह कर कोंनो गोइठ से धरबयँ ||
\c 12
\p \v 1   इतने हें में जेखन हजारमन कर भीड़ लाइग गेलक, हिंयाँ तक कि एक दूसर कर उपरे गिर पड़ोत रहयँ, तो ऊ सउब से पहिले अपन चेलामन से कहेक लगलक, कि फरीसीमन कर कपटरूपी खमीर से ख़बरदार(सावधान) रहबा |
\v 2   कोंनो ढापल नखें, जे खोलल नी जाई ; आउर न कोंनो लुकल आहे, जे जानुवाल नी जाई |
\v 3   इकर लागिन जे कोंनो तोहरे अंधार में काइह हा, उ इंजोत में सुनाल जाई : आउर जे कोंनो तोहरे कोठरीमन में कानों-कान काइह हा, उ छाइन उपरे से प्रचार करल जाई |
\v 4   मगर मोंय तोहरे से जे मोर संग हेका कहोत हों, जे गतर के मोरायन मगर उकर पीछे आउर कोंनो नी काइर सकेन, उमन से ना डरा |
\v 5   मोंय तोहरे के चितात हों, कि तोहरे के केकर से डरायक चाही, मोरायक कर बाद जेके नरक में डालेक कर हक आहे, उकरे से डरावा : मगर मोंय तोहरे से कहोत हों, उकरे से डरा |
\v 6   का दूई पाइसा कर पाँच ठु गेरवाँ नी बेचायल ? तेऊ ले परमेश्वर उमन में से एक के हों नी भूलेल |
\v 7   वरन तोहर मूड़ कर सउब केंस गिनल जाय हें, से डरा निही तोहरे ढेइर गेरवाँमन से बाइढ़ के हेका |
\v 8   मोंय तोहर से कहोत हों जे केऊ आदमीमन कर सामने मोके माइन लेवी उके आदमी कर बेटा हों परमेश्वर कर स्वर्गदूत कर सामने माइन लेवी |
\v 9   मगर जे आदमीमन कर सामने मोके इंकार करी उकर परमेश्वर कर स्वर्गदूतमन कर सामने इंकार कराल जाई |
\v 10    जे केऊ आदमी कर बेटा कर बिरोध में कोंनो बात कही, उकर उ गलती माफ कराल जाई, मगर जे पवित्र आत्मा कर निंदा करी, उकर अपराध माफ नी कराल जाई |
\v 11    जेखन आदमीमन तोहरे के सभामन आउर हाकिममन आउर शासन कराइयामन कर सामने लेई जबयँ, तो चिंता ना करबा कि हमें का रीति से या का जबाब देब, या का कहोब |  
\v 12    काकि पवित्र आत्मा ओहे बेरा तोहरे के सिखाय देई, कि का कहेक चाही ||     
\v 13    फिर भीड़ में से एक उकर से कहलक, हे गुरु, मोर भाई से कह कि आबा कर संपति मोके बाइट देई |
\v 14    ऊ उकर से कहलक ; हे आदमी, केहर मोके तोर न्यायी या बांटाइया चुइन हे ?
\v 15    आउर ऊ उमन से कहलक, सावधान रहा, आउर हर किसिम कर लोभ से अपने-आप के बचाय के रखा : काकि केकरो जीऊ उकर संपति कर अधिकाई से नी होवेला |
\v 16    ऊ उमन से एक नमूना कहलक, केऊ धनी कर भूई में भरपूर उपज होलक |
\v 17    तले ऊ अपन मन में बिचार करेक लगलक, कि मोंय का करमूँ, काकि मोर हिंया जगह नखें, जहाँ अपन उपज चींजमन के रखमूँ |
\v 18    आउर ऊ कहलक; मोंय का करमूँ : मोंय अपन बखारियाँ तोइड़ के उकर से बड़का बनामूँ |
\v 19    आउर हुँवा अपन सउब अनाज आउर संपति रखमूँ : आउर अपन जीउ से कहमूँ, कि जीउ, तोर ठिन, ढेइर बरिस लागिन ढेइर संपति रखल जाए हे, आराम कर, खा-पी, सुख से रह |
\v 20    मगर परमेश्वर उकर से कहलक ; हे मुरख, एहे राइत तोर जीउ तोर से लेई लेवल जाई : तब जे कोंनो तोंय जमा काइर हिस, उ केकर होवी ?
\v 21    एइसनेहें उ आदमी हों आहें जे अपन लागिन धन ठुराएल, मगर परमेश्वर कर नजइर में धनी नखें ||
\v 22    फिर ऊ अपन चेलामन से कहलक ; इकर लागिन मोंय तोहरे से कहोत हों, अपन जीउ कर चिंता ना करा, कि हमें का खाब ; न अपन गतर कर कि का पिंधब |
\v 23    काकि भोजन से जीउ आउर लुगा से गतर बइढ़के आहे |
\v 24    कोवामन उपरे धयान देवा ; उमन न बुनेन न काटेन ; ना उमनक भंडार आउर ना खत्ता होवेला : तेऊ ले परमेश्वर उमन के पोसेल ; तोहर दाम चराईमन से कही बगरा आहे |
\v 25    तोहर में से एइसन केहर आहे, जे चिंता करेक से अपन उम्र में एक घड़ी हों बढ़ायक पारेल ?
\v 26    इकर लागिन अगर तोहरे सउब छोट काम हों नी करेक परल, तो आउर बातमन कर लागिन काले चिंता कराल ?
\v 27    फूलमन कर गाछ उपरे धयान करा कि उमन कइसन बढ़ेन ; उमन न मेहनेइत करेन, न काटेन ; तेऊ ले मोंय तोहरे से कहोत हों, कि सुलैमान हों, अपन सउब विभव में, उमन में से केऊ एक कर जइसन लुगा पिन्धल नी रेहे |
\v 28    इकर लागिन अगर परमेश्वर मैदान कर घास के जे आइज आहे, आउर कइल चुल्हा में साजल जाई, एइसन पिन्धाएल ; तो हे अल्प विश्वासीमन, ऊ तोहरे के काले नी पिन्धाई ?
\v 29    आउर तोहरे इ गोइठ कर खोज में न रहबा, कि का खाब आउर का पियोब, आउर न संदेह करा |
\v 30    काकि दुनिया कर जाइतमन इ सउब चीज मन कर खोज में रहेन : आउर तोहर आबा जानेला, कि तोहरे के ई चींज़मन कर जरुरी आहे |
\v 31    मगर उकर राइज कर खोज में रहबा, तो ई चींजमन हों तोहरे के मिल जाई |
\v 32    हे छोट झुंड, न डारब, काकि तोहर आबा के बेस लाइग हे, कि तोहरे के राइज देई |
\v 33    अपन संपति बेइच के दान काइर देवा ; आउर अपन लागिन एइसन बटुआ बनावा, जे पुराना नी होवेल, माने स्वर्ग उपरे धन जमा करा जे घटेल निहीं आउर जेकर पासे चोर नी जाएल ; आउर कीड़ा नी बिगड़ाएल |
\v 34    काकि जेहाँ तोहर धन आहे, हुँवा तोहर मन हों लगाल रही ||
\v 35    तोहर डाँडा बंधाल रहोक, आउर तोहर दिया जलते रहोक |
\v 36    आउर तोहरे उ आदमीमन कर समान बना, जे अपन मालिक कर डहर देखोत होबयँ, कि उ बियाह से कब घुरी ; की जेखन ऊ आए के दुरा ठोक-ठोकाई, तो तुरते उकर लागिन खोइल देबा |
\v 37    धन्य अहयँ ऊ दासमन, जेमन के मालिक आए के जगल पावी ; मोंय तोहर से सच कहोत हों, कि ऊ डाँडा बाँइध के उमन के खायक लागिन बँइठाई, आउर पासे आए के उमनक सेवा करी |
\v 38    अगर ऊ राइत के पहर या तीसरा पहर में आए के के जागल पावी, तो ऊ दास धन्य अहयँ |
\v 39    मगर तोहरे ई जाइन रखा, कि अगर घर कर मालिक जानतक, कि चोर कोन बेरा आवी, तो जागल रहतक, आउर अपन घर में फोंगेक लागेक नी देतक |
\v 40    तोहरे हों तैयार रहा ; काकि जे बेरा तोहरे सोचल ही निहीं, ऊ बेरा आदमी कर बेटा आए जावी |
\v 41    तलेक पतरस कहलक, हे प्रभु ; का इ नमूना तोंय हमरे हें से या सउब से कहोत हिस |
\v 42    प्रभु कहलक ; उ विश्वास योग्य आउर होशियार भंडारी केहर हेके, जेकर मालिक उके धांगरमन कर सरदार ठहराएल कि उमन के समय पर सीधा देई |
\v 43    धन्य आहे उ दास, जेके उकर मालिक एइसनेहें करते पावी |
\v 44    मोंय तोहर से सच कहोत हों ; ऊ उके अपन सउब संपति उपरे सरदार ठहराई |
\v 45    मगर अगर ऊ दास सोचेक लगी, कि मोर मालिक आवेक में देरी करोत हे, आउर दासमन आउर दासीमन के मारेक-पीटेक आउर खायक-पीयेक आउर मतवारी होवेक लगी |
\v 46    तो ऊ दास कर मालिक एइसन दिन कि ऊ उकर डहर जोहते नी रेहेल, आउर एइसन बेरा जेके ऊ जानेल निहीं आवी आउर उके भारी ताड़ना देई के उकर भाग अविश्वासीमन कर संगे ठहराई |
\v 47    आउर ऊ दास जे अपन मालिक कर इच्छा जानोत रेहे, आउर तैयार नी रेहे आउर न उकर इच्छा कर अनुसार चललक मुरुक माउर खाई |
\v 48    मगर जे नी जाइन के माउर खायक लायक काम करी ऊ थोरे माउर खावी, इकर लागिन जेके मुरुक देवल जाय हे, उकर से ढेइर मांगल जाई, आउर जेके ढेइर जिमा देवल जाय हे, उकर से ढेइर माँगी |
\v 49    मोंय दुनिया उपरे आइग लगाएक आए हों ; आउर का चाहोंन केवल इ कि एखन सुलइग जातक !
\v 50    मोके तो एक बपतिस्मा लेवेक आहे, आउर जब तक उ न होई लेई तब तक मोंय कइसन सकेती में रहमूँ ?
\v 51    का तोहरे समझल कि मोंय पृथ्वी उपरे में मिलाप कराएक आए हों ? मोंय तोहर से कहोत हों ; निहीं, वरन अलग कराएक आए हों |
\v 52    काकि एखन से एक घर में पाँच झन आपस में विरोध रखबयँ, तीन झन दूई झन से आउर दूई झन तीन झन से |
\v 53    आबा बेटा से, आउर बेटा आबा से विरोध रखी ; माँ बेटी से, आउर बेटी माँ से, साइस बहू से, आउर बहू साइस से विरोध रखी ||
\v 54    आउर ऊ भीड़ से कहलक, जब बादरी के पश्चिम से उठते देखल, तो तुरते कहल, कि वर्षा होवी ; आउर एइसनेहें होवेल |
\v 55    आउर जब दखिन चलते देखल तो कहल, कि लू चली, आउर एइसनेहें होवेल |
\v 56    हे कपटीमन तोहरे धरती आउर आकाश कर रूप में भेद करेक पारल, मगर इ युग कर बारे में काले भेद करेक नी जानल ?
\v 57    आउर तोहरे खुद हें सलाह काले नी कर काइर लेवल, कि उचित का हेके ?
\v 58    जेखन तोहरे अपन बैरी कर संगे हाकिम ठिन जात हा, तो डहर हे में उकर से छुटेक कर कोशिश काइर ले, एइसन न होओ़क, कि ऊ तोके हाकिम कर ठिन खींच लेई जाई आउर हाकिम तोके सिपाही कर हाथे सोइँप देई आउर सिपाही तोके जेहेल घर में डाइल देवोक |
\v 59    मोंय तोहर से कहोत हों, कि जब तक तोंय कौड़ी-कौड़ी भाइर न देबे तब-तक हूँवा से छुटेक  नी पारबे |
\c 13
\p \v 1   ऊ समय कुछ आदमीमन आए पोहोंचलयँ, आउर उकर से ऊ गलीलीमन कर चर्चा करेक लगलयँ, जेकर लोहू पीलातुस ओहे मन कर बलिदान कर संगे मिलाय रेहे |
\v 2   इ सुइन ऊ उमन से जबाब में इ कहलक, का तोहरे बुझल कि इमन गलीली, आउर सउब गलीलीमन से पापी रहयँ कि उमनक उपरे एइसन बिपाइत पड़लक ?
\v 3   मोंय तोहर से कहोत हों, कि निही ; मगर अगर तोहरे मन के नी बदलबा तो तोहरे सउब हों एहे लेखे से नाश होबा |
\v 4   चाहे का तोहरे बुझल कि उमन अठारह झन जेमनक उपरे शीलोह कर गुम्मट गिरलक, आउर उमन दइब के मोइर गेलयँ : यरुशलेम कर आउर सउब रहेक वालामन से बगरा गुनाहगार रहयँ ?
\v 5   मोंय तोहर से कहोत हों, कि निहीं ; मगर अगर तोहरे मन के नी बदलबा तो तोहरे हों सउब एहे लेखे से नाश होबा ||
\v 6   फिर ऊ इ नमूना हों कहलक, कि केकरो अंगुर कर बारी में एक अंगिर कर गाछ लगाल रेहे : ऊ उकर में फोर ढूढ़ेक आलक, मगर नी पालक |
\v 7   तलेक ऊ बारी कर रखवाला से कहलक, देख तीन बरिस से मोंय ई अंजीर कर गाछ में फोर खोजेक अवोन, मगर नी पाओन इके काइट डाल कि इ भुई के हों काले रोइक रही |
\v 8   ऊ उके जबाब देलक, कि हे मालिक, इके इसन इ बरिस तो आउर रहेक दे ; कि मोंय इकर चाइरो बाटे खोइद के खाद डालमूँ |
\v 9   से आगे फोरी तो बेस, निहीं तो उके काइट डालबे ||
\v 10    आराम कर दिन ऊ एक आराधनालय में उपदेश करोत रेहे |
\v 11    आउर देखा, एक जनाना रेहे, जेके अठारह बरिस से एक कमजोर करेकवाला दुष्टात्मा लाइग रेहे, आउर ऊ कुबड़ी होई जाए रेहे, आउर कोनों रीति से सोझ नी होवेक पारोत रेहे |
\v 12    यीशु उके देइख के बुलालक, आउर कहलक, हे नारी, तोंय अपन कमजोरी से छुइट गेले |
\v 13    तलेक ऊ उकर उपरे हाथ रखलक, आउर ऊ तुरते सोझ होई गेलक, आउर परमेश्वर कर बड़ाई करेक लगलक |
\v 14    इकर लागिन कि यीशु आराम कर दिन उके ठिक काइर रेहे, आराधनालय कर सरदार रिसियाय के आदमीमन से कहेक लगलक, छाव दिन आहे, जेकर में काम करेक चाही, से ओहे दिनमन में आए के ठिक होवा ; मगर आराम कर दिन में निहीं |
\v 15    इ सुइन के प्रभु जबाब देई के कहलक ; हे कपटीमन, का आराम कर दिन तोहर में से हार एक अपन गारु चाहे गधा के थान से खोइल के पानी पीयेक नी लेई जावल ?
\v 16    आउर का उचित नी रेहे कि इ जनाना जे इब्राहीम कर बेटी हेके शैतान अठारह बरिस से बाँइध के राइख रेहे, आराम कर दिन ई बाँधल से छुड़ायँ जातक ?
\v 17    जेखन ऊ ई गोइठमन के कहलक, तो उकर सउब विरोधी लज्जित होई गेलयँ, आउर सउब भीड़ उ महिमा कर काममन से जे ऊ करोत रेहे, खुश होलयँ |
\v 18    फिर ऊ कहलक, परमेश्वर कर राइज केकर जइसन आहे ? आउर मोंय उकर तुलना (उपमा) केकर से देमूँ ?
\v 19    ऊ राई कर एक मंजी(दाना) कर समान आहे, जेके केऊ आदमी लेई के अपन बारी में बुनलक : आउर ऊ बइढ़ के गाछ होई गेलक ; आउर आकाश कर चराईमन उकर डाइर मनक उपरे डेरा करलयँ |
\v 20    ऊ फिर कहलक ; मोंय परमेश्वर कर राइज कर तुलना केकर से देमूँ ?
\v 21    ऊ खमीर कर जइसन आहे, जेके केऊ जनाना लेई के तीन पसेरी आँटा में मेसालक, आउर होत-होत सउब आँटा खमीर होई गेलक ||
\v 22    ऊ नगर-नगर, आउर गाँव-गाँव उपदेश देते यरुशलेम बाटे जात रेहे |
\v 23    आउर केऊ उकर से पुछलक ; हे प्रभु, का उद्धार पावेक वाला थोरे अहयँ ?
\v 24    ऊ उमन से कहलक ; सकुर दूरा से ढ़ूँकेक कर मेहनइत करा, काकि मोंय तोहर से कहोत हों, कि ढ़ेइर मन ढ़ँकेक चाहबयँ, आउर नी परबयँ |
\v 25    जब घर मालिक उइठ के दूरा बंद काइर चुइक रही, आउर तोहरे बाहरे ठड़ाय के दुरा ठोक-ठोकाय के कहेक लगबा, हे प्रभु, हमार लागिन खोइल दे, आउर ऊ जबाब देई कि मोंय तोहरे के नी जनोन, तोहरे कहाँ कर हेका ?
\v 26    तलेक तोहरे कहेक लगबा, कि हमें तोर आगे सामने खाली-पीली आउर तोंय हमर बाजारमन में उपदेश देले |
\v 27    मगर ऊ कही, मोंय तोहर से कहोत हों, मोंय नी जानोन तोहरे, कहाँ से आहा, हे बुरा काम करेक वालामन, तोहरे सउब मोर से दूर होवा |
\v 28    हुँवा कांदेक आउर दाँत पीसेक होवी : जब तोहरे इब्राहीम आउर इसहाक आउर याकूब आउर भविष्यवक्तामन के परमेश्वर कर राइज में बइठल, आउर अपने के बाहरे निकलाल देखबा |
\v 29    आउर पूरब आउर पश्चिम ; उत्तर आउर दखिन से आदमीमन आए के परमेश्वर कर राइज कर भोज में भागीदार होबयँ |
\v 30    आउर देखा, कितनो पाछुवाल अहयँ उमन आगुवाय जबयँ,आउर कितनो मन आगुवाल अहयँ, उमन पाछुवाय जबयँ ||
\v 31    ओहे बेरा कितनो फरीसीमन आएके उकर से कहलयँ, हियाँ से निकइल के चाइल जा ; काकि हिरोदेस तोके माइर डालेक चाहोत हे |
\v 32    ऊ उमन से कहलक ; जाए के ऊ लोमड़ी से काइह देवा, कि देख मोंय आइज आउर काइल दुष्टात्मामन के निकलाओन आउर बीमारीमन के ठिक करोत हों आउर तीसरा दिन पूरा करमूँ |
\v 33    तेऊ ले मोके आइज आउर काइल आउर परसो चलेक जरुरी आहे काकि होई नी साकेल कि केऊ भविष्यवक्ता यरूशलेम कर बाहरे मोराल जाओक |
\v 34    हे यरूशलेम ! हे यरूशलेम ! तोंय जे भविष्यवक्तामन के माइर डालिस, आउर जे मन तोर भेजल गेलयँ उमन के पाखना से मारिस ला ; कितनो ही बार मोंय इ चहलों, कि जइसन मुर्गी अपन छाउवामन के अपन पंइख कर हेठे जमा करेल, तइसनेहें मोंय हों तोर छाउवामन के जमा करमूँ ,मगर तोंय इ नी चाहले |
\v 35    देख तोहर घर तोहर लागिन उजड़ल छोड़ाल जात हे, आउर मोंय तोहर से कहोत हों ; जब तक तोहरे नी कहबा, कि धन्य आहे ऊ, जे प्रभु कर नाँव से आवेला, तब तक तोहरे मोके फिर कहियो नी देखबा ||
\c 14
\p \v 1   फिर ऊ आराम कर दिन फरीसीमन कर सरदारमन में से केऊ एक झन कर घर में रोटी खायक गेलक : आउर उमन उकर ताक(घात) में रहयँ |
\v 2   आउर देखा, एक आदमी उकर सामने रेहे, जेके फूला बीमारी कर रोग रेहे |
\v 3   इकर उपरे यीशु व्यस्थापकमन आउर फरीसीमन से कहलक ; का आराम कर दिन अच्छा करेक उचित आहे, कि निहीं ? मगर उमन चुपचाप रहयँ |
\v 4   तलेक ऊ उके हाथ लगाए के चंगा करलक, आउर जाएक देलक |
\v 5   आउर उमन से कहलक ; कि तोहर में से एइसन केहर आहे जेकर गधा या गारु कुआँ में गिर जाई आउर ऊ आराम कर दिन उके तुरते बाहरे नी निकइल लेई ?
\v 6   उमन इ बातमन कर कोनों जबाब नी देवेक परलयँ ||
\v 7   जब ऊ देखलक, कि गोतियामन का कर मुध-मुध जगहमन चुइन लेवेन तो एक नमूना देई के उमन से कहलक |
\v 8   जेखन केऊ तोके बियाह में बुलाई, तो मुध जगह में न बइठबे, कही एइसन न होवोक, कि ऊ तोर से हों केऊ बड़का के नेवता देई हे |
\v 9   आउर जे तोके आउर उके दूइयो के नेवता देई हे : आएके तोर से कही, कि इके जगह दे, आउर तब तोके लज्जित होई के सउब से हेठें जगह में बइठेक पड़ी |
\v 10    मगर जेखन तोके बुलावा होवी, तो सउब से हेठें जगह जाए बइठबे, कि जेखन ऊ जे तोके नेवता देई हे आवी, तो तोर से कही कि हे मित्र, आगे आएके बइठ ; तब तोर संगे बइठेक वालामन कर सामने तोर बड़ाई होवी |
\v 11    काकि जे केऊ अपने के बड़का बनाई, उके छोट कराल जाई ; आउर जे केऊ अपने के छोट बनाई, उके बड़का कराल जाई |
\v 12    तलेक ऊ अपन नेवता देवइयामन से हों कहलक, जेखन तोंय दिन कर या राइत कर भोज देविस, तो अपन संगमन या भाईमन या कुटुम्ब मन या धनी पड़ोसीमन के न बुलावा, कही एइसन न हो, कि उमन हों तोके नेवता देबयँ, आउर तोर बदला होई जाई |
\v 13    मगर जब तोंय भोज देबे, तो कंगालमन,टुंडामन,लंगड़ामन आउर अंधामन के बुलाबे |
\v 14    तलेक तोंय धन्य होबे, काकि उमनक ठिन तोके देवेक कर कोनों नखें, मगर तोके धर्मीमन कर जी उठेक बेरा इकर प्रतिफल मिली |
\v 15    उकर संगे खायक बइठल मन में से एक झन इ गोइठ सुइन के उकर से कहलक धन्य आहे ऊ जे परमेश्वर कर राइज में रोटी खाई |
\v 16    ऊ उकर से कहलक ; केऊ आदमी बड़का भोज रखलक आउर ढ़ेइरमन के बुलालक |
\v 17    जेखन खायक तैयार होई गेलक, तो ऊ अपन धांगर से नेवताल आदमीमन के कहुवाय भेजलक, कि आवा ; अब खायक तैयार आहे |
\v 18    मगर ऊ मन सउब के सउब माफ मांगेक लगलयँ, पहिला उकर से कहलक, मोंय खेत किन लेई हों, आउर जरुरी आहे कि उके देखमूँ : मोंय तोर से बिनती करोत हों, मोके माफ काइर दे |
\v 19    दूसरा झन कहलक, मोंय पाँच जोड़ा गारू कीन लेई हों ; आउर उमन के परखेक जात हों : मोंय तोर से बिनती करोत हों, मोके माफ काइर दे |
\v 20    आउर एक झन कहलक : मोंय बियाह काइर हों, इकर लागिन मोंय नी आवेक परमूँ |
\v 21    ऊ धांगर आए के अपन मालिक के ई बातमन के काइह सुनालक, तलेक घर कर मालिक खीसाय के अपन धांगर से कहलक, नगर कर बाजार आउर गालीमन में तुरते जाएके कंगालमन, टुंडामन, लंगड़ामन आउर अंधामन के हियाँ लेई आव |
\v 22    धांगर फिर कहलक ; हे मालिक, जइसन तोंय काइह रेहिस, उसने हें कराल जाए हे ; आउर फिर हों जगह आहे |
\v 23    मालिक धांगर से कहलक, सड़क लाइल आउर बाड़ी बाटे जाए के आदमीमन के जबरजस्ती लेई आ जेकर से मोर घर भाइर जाओक |
\v 24    काकि मोंय तोहरे से कहोत हों, कि ऊ नेवतालमन में से केऊ केऊ मोर भोज के नी चाखी ||
\v 25    आउर जेखन बड़का भीड़ उकर संगे जात रेहे, तो ऊ पीछे उलइट के उमन से कहलक |
\v 26    अगर केऊ मोर ठिन आवेल, आउर अपन आबा आउर आयो आउर पत्नी आउर छाउवा पुता वाला मन आउर भाई आउर बहिन वरन अपन जीऊ के हों तुच्छ नी जानेल, तो ऊ मोर चेला नी होवोक पारेल |
\v 27    आउर जे केऊ अपन क्रूस नी उठाई ; ओहों मोर पीछे नी आवी ; ओहों मोर चेला नी होवेक पारेल |
\v 28    तोहर में से केहर हेके कि गढ़ बनायक चाहेल, आउर पाहिले बइठ खर्चा नी जोड़ेल, कि पूरा करेक कर उतना पइसा मोर ठिन आहे कि निहीं ?
\v 29    कहीं एइसन न होक, कि जब नेव डाइल के तैयार नी करेक सकी, तो सउब देखेकवालामन इ काइह के उके मजाक में उड़ायक लगबयँ |
\v 30    कि इ आदमी बनायक तो लगलक, मगर तैयार नी करेक परलक ?
\v 31    चाहे कोन एइसन राजा आहे, कि दोसर राजा से लड़ाई करेक जाई, आउर पाहिले बइठ के विचार नी काइर लेई कि जे बीस हजार लेई के मोर उपरे चढ़ाई करेक आवेल, का मोंय दस हजार लेई के उकर सामना करेक परमूँ, कि निहीं ?
\v 32    निहीं तो उकर दूरहे रहेक तक, ऊ दूतमन के भेइज के मिलाप करेक चाही |
\v 33    एहे लेखे से तोहर में से जे केऊ अपन सउब कुछ छोइड़ नी देई, तो ऊ मोर चेला नी होवेक पारेल |
\v 34    नोन तो बेस आहे, मगर अगर नोन कर स्वाद बिगड़ जाई, तो ऊ का चीज से स्वाद कराल जाई |
\v 35    ऊ न तो भुई कर आउर न खाद लागिन काम में आवेल : उके तो आदमीमन बाहरे फेइक देवेन : जेकर सुनेक कर कान आहे ऊ सुइन लेवोक ||
\c 15
\p \v 1   सउब चुंगी लेवेक वालामन आउर पापीमन उकर ठिन आवेत रहयँ ताकि उकर सुनोब |
\v 2   आउर फरीसी आउर पंडितमन कुड़कुड़ाय के कहेक लगलयँ, कि इ तो पापीमन से मिलेल आउर उमन कर संगे खायल ||
\v 3   तलेक ऊ उमन से इ नमूना कहलक |
\v 4   तोहर में से केहर हेके जेकर सौ ठु भेड़ अहयँ, आउर उमन में से एक ठु हेराय जाई ; तो निन्यानवे के जंगल में छोइड़ के, उ हेराल के जब तक मिल नी जाई खोजते नी रही ?
\v 5   आउर जेखन मिल जायल, तब ऊ बड़का खुशी से उके कंधा उपरे उठाय लेवेल |
\v 6   आउर घर में आएके संगमन आउर पड़ोसीमन के जमा काइर के कहेला, मोर संगे खुशी मनावा, काकि मोर हेराल भेड़ी मिल जाय हे |
\v 7   मोंय तोहरे से कहोत हों ; कि एहे लेखे से एक मन बदलेक वाला पापी कर विषय में हों स्वर्ग में इतने हे खुशी होवी, जितना कि निन्यानवे एइसन धर्मीमन कर विषय में नी होवेल, जेमन के मन बदलेक कर जरुरी नखे ||
\v 8   चाहे कोन एइसन जनाना होवी, जेकर ठिन दस सिक्का आहे, आउर उकर में से एक हेराय जायल ; तो ऊ दीया बाइर के आउर घर के झाड़ू बढ़नाय के जब तक मिल नी जायल जी लगाय के खोजते नी रही ?
\v 9   आउर जेखन मिल जायल, तो ऊ अपन संगमन आउर पड़ोसीमन के जमा काइर के कहेल, कि मोर संगे खुशी मनावा, काकि मोर हेराल सिक्का मिल जाय हे |
\v 10    मोंय तोहर से कहोत हों ; कि एहे लेखे से एक मन बदलेक वाला पापी कर विषय में परमेश्वर स्वर्गदूतमन कर सामने खुशी होवेला ||
\v 11    फिर ऊ कहलक, केऊ आदमी कर दुई झन बेटा रहयँ |
\v 12    उमन में से छोटका बेटा आबा से कहलक कि हे आबा संपति में से जे भाग मोर होवी, ऊ मोके देई दे | ऊ उमन के अपन संपति बाइट देलक |
\v 13    आउर ढेइरे दिन नी बीत रेहे कि छोटका बेटा सउब कुछ जमा काइर के एक दूर देश चाइल गेलक आउर हुँवा बुरा काम में अपन संपति उड़ाय देलक |                                                                                                            
\v 14    जब ऊ सउब कुछ खर्चा काइर चुकलक, तो ऊ देश में बड़का आकाल पड़लक, आउर ऊ बेतंग (कंगाल) होई गेलक |
\v 15    आउर ऊ उ देश कर बासिंदामन में से एक कर हियाँ जाए पड़लक : ऊ उके अपन खेतमन में सुवेइर चरायक लागिन भेजलक |
\v 16    आउर ऊ चाहोत रेहे, कि ऊ फलिमन में से जेके सुवेइर खात रहयँ अपन पेट भारोन ; आउर उके केऊ कोनों नी देत रहयँ |
\v 17    जब ऊ अपन आपे में आलक, तब कहेक लगलक, कि मोर आबा कर कितनो हें मजदूरमन के खायक से बगरा रोटी मिलेल, आउर मोंय हियाँ भूखे मारोत हों |
\v 18    मोंय अब उइठ के अपन आबा ठिन जामूँ आउर उकर से कहमूँ कि आबा मोँय स्वर्ग कर विरोध में आउर तोर देखल में पाप काइर हों |
\v 19    अब इ लायक नी रहलों कि तोर बेटा कहामूँ, मोके अपन एक मजदूर कर रूप में राइख ले |
\v 20    तलेक ऊ उइठ के, अपन आबा ठिन चललक : ऊ एखन दूर हें रेहे, कि उकर आबा उके देइख के तरस खालक, आउर कुइद के उके गले लगालक, आउर ढेइर चुमलक |
\v 21    बेटा हर उकर से कहलक ; आबा मोंय स्वर्ग कर विरोध में आउर अब तोर नजाइर में पाप काइर हों ; आउर एखन इ लायक नी रहलों, कि तोर बेटा कहामूँ |
\v 22    मगर आबा अपन धांगरमन से कहलक ; झट बेस से बेस लुगा निकलाय के उके पिंधावा, आउर उकर हाथ में अंगूठी, आउर गोंड़ में जुता पिंधावा |
\v 23    आउर पोसल बछड़ा लाइन के मारा होले हमरे खाब आउर खुशी मनाब |
\v 24    काकि मोर ई बेटा मोइर जाए रेहे, फिर जी जाए हे : हेराय जाए रेहे, अब मिल जाए हे : आउर उमन खुशी मनायक लगलयँ |
\v 25    मगर उकर जेठ बेटा खेत में रेहे : आउर जेखन ऊ आते घर ठिन पोहोंचलक, तो ऊ गावेक बजायक आउर नाचेक कर शब्द सुनलक |
\v 26    आउर ऊ एक धांगर के बुलाय के पुछलक ; इ का होवोत हे ?
\v 27    उ उकर से कहलक, तोर भाई आए हे ; आउर तोर आबा पोसल बछा कटुवाए हे, इकर लागिन कि उके भला चंगा पाए हे |
\v 28    इ सुइन के ऊ खीस से भाइर गेलक, आउर भीतरे जाएक नी चहलक : मगर उकर आबा बाहरे आए के उके मनायक लगलक |
\v 29    ऊ आबा हर के जबाब देलक, कि देख ; मोंय इतना बरिस से तोर सेवा करोत हों, आउर कहियो तोर हुकुम नी टाललों, तेऊ ले तोंय मोके कहियो एक गो छेगरी कर पठरू हों नी देले, कि मोंय अपन संगमन कर संगे खुशी मनातों |
\v 30    मगर जब तोर ई बेटा, जे तोर संपति वेश्यामन में उड़ाय देई हे, आलक, तो उकर लागिन तोंय पोसल बछा कटुवाले |
\v 31    ऊ उकर से कहलक ; बेटा तोंय सब खन मोर संगे रहीस ; आउर जे कोनों मोर हेके उ साउब तोर हें हेके |
\v 32    मगर एखन खुशी मनाएक आउर मगन होवेक चाही काकि इ तोर भाई मोइर जाय रेहे फिर जी जाए हे : हेराय जाए रेहे, अब मिल जाए हे ||
\c 16
\p \v 1   फिर ऊ चेलामन से हों कहलक ; केऊ धनी आदमी कर एक भंडारी रेहे, आउर आदमीमन उकर सामने उकर उपरे इ दोष लगालयँ कि ई तोर सउब संपति उड़ाए देवेला |
\v 2   से ऊ उके बुलाय के कहलक इ का हेके जे मोंय तोर बारे में सुनोत हों ? अपन भंडारीमन कर काम कर हिसाब दे ; काकि तोंय आगे से भंडारी रहेक नी परबे |
\v 3   तलेक भंडारी सोचेक लगलक, कि एखन मोंय का करमूँ ? काकि मोर मालिक अब भंडारी कर काम मोर से निकलाय देवोत हे : माटी तो मोर से खोदल नी जाएल : आउर भीख मांगेक से मोके लाज आवेल |
\v 4   मोंय समइझ गेलों कि का करमूं : ताकि जेखन मोंय भंडारी कर काम से निकलाय जामूँ तो आदमी मन मोके अपन घर में लेई लेबयँ |
\v 5   आउर ऊ अपन मालिक कर देनदारमन से एक-एक के बुलाय के पहला से पुछलक, कि तोर उपरे मोर मालिक कर कतना आवेल ?
\v 6   उ कहलक, सौ मन तेल ; तलेक उ उकर से कहलक, कि अपन खाता बही ले आउर बाइठ के तुरते पचास लिख दे |
\v 7   फिर दूसरा से पुछलक, तोर उपरे कतना आवेल ? ऊ कहलक, सौ मन गेहूँ ; तलेक ऊ उकर से कहलक ; अपन खाता बही लेई के अस्सी लिख दे |
\v 8   मालिक ऊ अधर्मी भंडारी के सराहलक, कि उ चतुराई से काम काइर हे ; काकि इ दुनिया कर आदमीमन अपन समय कर आदमीमन कर संगे रीति व्यवहारमन में इंजोत कर आदमीमन से बगरा चतुर अहयँ |
\v 9   आउर मोंय तोहर से कहोत हों, कि अधर्मीमन (बेइमानमन) कर धन से अपन लागिन संग बनाए लेवा ; ताकि जेखन ऊ धन जात रही, तो उमन तोहरे के अन्नंत निवासमन में लेई लेबयँ |
\v 10    जे थोरे से थोरे बातमन में ईमानदार आहे, ऊ ढ़ेइर में हों ईमानदार आहे : आउर जे थोरे से थोरे बातमन में बेइमान आहे, उ ढ़ेइर में हों बेइमान आहे |
\v 11    इकर लागिन जब तोहरे अधर्म कर धन में ईमानदार नी ठहरला, तो ईमानदार तोहरे के केहर सोंपी !
\v 12    आउर अगर तोहरे दोसर कर धन (पराया धन) में ईमानदार भी ठहरला, तो जो तोहर हेके, उके तोहरे के केहर देवी ?
\v 13    केऊ धांगर दुई मालिकमन कर सेवा नी करेक पारेल ; काकि ऊ तो एक झन से बैर आउर दूसरा से प्रेम रखी ; चाहे एक झन से मिलाल रही आउर दूसर के तुच्छ जानी : तोहरे परमेश्वर आउर धन दूइयो कर सेवा नी करेक परबा ||
\v 14    फरीसी जे लोभी रहयँ, इ सउब बातमन के सुइन के उके मजाक में उड़ायक लगलय |
\v 15    ऊ उमन से कहलक ; तोहरे तो आदमीमन कर सामने अपने के धर्मी ठहराल ; मगर परमेश्वर तोहरे कर मन के जानेल, काकि जे चीज आदमीमन कर देखल में महान (मोल) आहे, ऊ परमेश्वर कर नजइर में घिन-घिना हेके |
\v 16    व्यवस्था आउर भविष्यवक्ता यहुन्ना तक रेहे, ऊ समय से परमेश्वर कर राइज कर सुसमाचार सुनाल जात हे, आउर हर केऊ उकर में प्रबलता से ढूकेन |
\v 17    आकाश आउर पृथ्वी कर टाइल जायक व्यवस्था कर एक बिंदु कर मिट जायक से सहज आहे |
\v 18    जे केऊ अपन पत्नी के छोइड़ के दूसर से बियाह करेल, ऊ व्यभिचार करेल, आउर जे केऊ एइसन छोड़ल जनाना से बियाह करेल ऊहों व्यभिचार करेला ||
\v 19    एक धनी आदमी रेहे जे बैंजनी लुगा आउर मलमल लुगा पिंधल आउर रोज दिन सुख-चाइन आउर धूम-धाम कर साथ रहोत रेहे |
\v 20    आउर लाजर नाँव कर एक झन कंगाल घाव मन से भराल उकर डेवड़ी उपरे छोइड़ देवल जात रेहे |
\v 21    आउर ऊ चाहोत रेहे, कि धनी आदमी कर मेज उपरे कर जूठा से अपन पेट भरोन ; वरन कुकुर मन हों आए के उकर घावमन के चाटोत रहयँ |
\v 22    आउर एइसन होलक कि उ कंगाल मोइर गेलक, आउर स्वर्गदूतमन उके लेई के इब्राहीम कर गोद में पोहोंचालय ; आउर ऊ धनी आदमी हों मोरलक ; आउर गाड़ाय गेलक |
\v 23    उ नरक में उ अनइत दुःख साहते अपन नजाइर उठालक, आउर दूर हें से इब्राहीम कर गोद में लाजर के देखलक |
\v 24    आउर उ हाँकाय के कहलक, हे आबा इब्राहीम, मोर उपरे दया काइर के लाजर के भेइज दे, ताकि उ अपन उंगुली कर अगला छोर के पानी में भिंगाय के मोर जीभ के ठंडा करी, काकि मोंय ई आइग में तड़पोत हों |
\v 25    मगर इब्राहीम कहलक ; हे बेटा याइद कर, कि तोंय अपन जीवन में बेस चीज लेई चुइक हिस, आउर तइसनेहें लाजर बुरा चींजमन : मगर एखन उ हियाँ शांति पावोत हे, आउर तोंय तड़पोत हिस |
\v 26    आउर इ सउब बातमन के छोइड़ हमर आउर तोहर माझे एक बड़का गढ़ा ठहराल जाए हे कि जे हियाँ से उ पाखी तोहर ठिन जाएक चाहबयँ, उमन नी जाएक परोक, आउर न केऊ हुवाँ से इ पाखी हमर ठिन आवेक परोक |
\v 27    उ कहलक ; तो आबा मोंय तोर से बिनती करोन, कि तोंय उके मोर आबा कर घर भेइज |
\v 28    काकि मोर पाँच भाई अहयँ, ऊ उमनक सामने इ बातमन कर गवाही देई, एइसन न होवोक कि उमन हों इ दुःख कर जगह में आबयँ |
\v 29    इब्राहीम उकर से कहलक, उमनक ठिन तो मुसा आउर भविष्यवक्ता कर किताबमन आहे, उमन उमनक के सुनोक |
\v 30    उ कहलक निहीं, हे आबा इब्राहीम ; मगर अगर केऊ मोरलमन में से उमन ठिन जाबयँ, तो उमन मन के बदलबयँ |
\v 31    उ उकर से कहलक, कि जेखन उमन मुसा आउर भविष्यवक्तामन कर नी सुनेन तो अगर मोरल में से केऊ जी हों उठी तेऊ ले उकर नी सुनबयँ ||
\c 17
\p \v 1   फिर ऊ अपन चेलामन से कहलक ; होई नी सकेल कि ठोकरमन नी लगी, मगर हाय, ऊ आदमी उपरे जेकर कारण ऊ आवेल |
\v 2   जे ई छोटमन में से केऊ एक झन के ठोकर खियाएल, उकर लागिन इ बेस होतक, कि जाँता कर पाखना उकर गला में लाटकाल जातक, आउर ऊ समुद्र में डाइल देवल जातक |
\v 3   सावधान रहा ; अगर तोर भाई गुनाह करी तो उके समझाव, आउर अगर पछताई तो उके माफ कर |
\v 4   अगर दिन भाइर में ऊ सात धाँव तोर गुनाह करी आउर सातों धाँव तोर ठिन आए के कही, तो उके माफ कर |
\v 5   तलेक प्रेरितमन प्रभु से कहलयँ, हमर विश्वास बढ़लक |
\v 6   प्रभु कहलक ; कि अगर तोहरे के राई कर मंजी केर बराबइर हों विश्वास होतक, तो तोहरे इ तूत कर गाछ से कहता कि जाइर से उखइड़ के समुद्र में लाइग जा, तो ऊ तोहर माइन लेतक |
\v 7   मगर तोहर में से एइसन केहर आहे, जेकर धांगर हल जोतेल, चाहे भेड़मन के चराएल, आउर जेखन ऊ खेत से आवी, तो उकर से कहेल तुरते आएके खायक बाइठ ?
\v 8   आउर इ नी कही, कि मोर खाएक लागिन तैयार कर : आउर जब तक मोंय खामू-पीमू तब तक डाँड़ा बांइध के मोर सेवा कर ; इकर पाछे तोंय हों खाय-पी लेबे |
\v 9   का ऊ धांगर के धन्यवाद देवेक चाही, कि ऊ ओहे काम करलक जेकर हुकूम देवल जाए रेहे ?
\v 10    एहे लेखें से तोहरे हों, जेखन ऊ सउब काम मन के काइर चुकबा जेकर हुकूम तोहरे देवाल जाए रेहे, तो कहबा हमरे निकम्मा धांगर हेके ; कि जेके हमरे के करेक चाही रेहे ओहे काइर ही || 
\v 11    आउर एइसन होलक कि ऊ यरुशलेम जाएक बेरा सामरिया आउर गलील कर माझे से होई के जात रेहे |
\v 12    आउर कोनों गाँव में ढूँकेक बेरा उके दस झन कोढ़ी मिललयँ |
\v 13    आउर उमन दूर हें ठड़ाय होई के, जोर से कहलयँ, हे यीशु, हे मालिक, हमर उपरे दया कर |
\v 14    ऊ उमन के देइख के कहलक, जावा ; आउर अपन तई याजकमन के दिखावा ; आउर जाते-जाते हे उमन बेस होई गेलयँ |
\v 15    तलेक उमन में से एक झन ई देइख के कि मोंय बेस होई जाय हों, जोर से परमेश्वर कर बड़ाई करते घुरलक |
\v 16    आउर यीशु कर गोड़ तरे मुँह के बल गिर के, उकर धन्यवाद करेक लगलक ; आउर ऊ सामरी रेहे |
\v 17    इकर उपर यीशु कहलक, का दसों झन अच्छा नी होलयँ तो फिर ऊ नौ झन कहाँ अहयँ ?
\v 18    का ई परदेसी के छोइड़ केऊ आउर नी निकलक जे परमेश्वर कर बड़ाई करेल ?
\v 19    तलेक ऊ उकर से कहलक ; उइठ के चाइल जा ; तोर विश्वास तोके चंगा कर हे ||
\v 20    जब फरीसीमन उकर से पुछलयँ, कि परमेश्वर कर राइज कहिया आवी ? तो ऊ उमन के जबाब देलक, कि परमेश्वर कर राइज देखल रूप में नी आवेल |
\v 21    आउर आदमीमन ई नी कहबयँ, कि देखा, हियाँ आहे, चाहे हुवाँ आहे, काकि देखा, परमेश्वर कर राइज तोहर माँझे में आहे ||
\v 22    आउर ऊ चेलामन से कहलक ; ऊ दिनमन आवी, जेकर में तोहरे आदमी कर बेटा कर दिनमन में से एक दिन के देखेक चाहबा आउर देखेक नी परबा |
\v 23    आदमीमन तोहरे से कहबयँ, देखा, हुँवा आहे, चाहे देखा हियाँ आहे ; मगर तोहरे चाइल न जावा आउर न उमनक पीछे होई लेबा |
\v 24    काकि जइसन बिजली आकाश कर एक आइर से निकइल के आकाश कर दूसर आइर चमकेल, तइसनेहें आदमी कर बेटा हों अपन दिन में दिस्तार होवी |
\v 25    मगर पाहिले जरुरी आहे, कि ऊ ढ़ेइर दुःख उठाओक, आउर ई युग कर आदमीमन उके ठुकराओक |
\v 26    जइसन नूह कर दिन मन में होइ रेहे, तइसनेहें आदमी कर बेटा कर दिनमन में हों होवी |
\v 27    जे दिन तक नूह जहाज उपरे नी चढ़लक ; ऊ दिन तक आदमीमन खाते-पीते रहयँ, आउर उमन में बियाह होवत रेहे ; तलेक जल प्रलय आएके ऊ सउब मन के बरबाद करलक |
\v 28    आउर जइसन लूत कर दिनमन में होई रेहे, कि  आदमी मन खात-पियात, कीना-बेचा करते, गाछ रोपते आउर घर बनात रहयँ |
\v 29    मगर जे दिन लूत सादोम से निकललक, उ दिन आइग आउर गंधक, आकाश से बरसलक आउर सउब के बरबाद काइर देलक |
\v 30    आदमी कर बेटा कर दिस्तार होवेक दिन हों इसने हें होवी |
\v 31    ऊ दिन जे कोठा उपरे रही ; आउर उकर सामान घर में होवी, ऊ उके लेजेक न उतरोक, आउर उसने हें जे खेत में रही, ऊ पीछे न घुरोक |
\v 32    लूत कर पत्नी के याइद रखा |
\v 33    जे केऊ अपन जीऊ के बचायक चाही, ऊ उके हेजाई आउर जे केऊ उके हेजाई ऊ उके जीवित रखी |
\v 34    मोंय तोहर से कहोत हों, उ राइत दुई झन आदमी एक खटिया उपरे होबयँ, एक के लेई लेवल जाई,  आउर दूसर के छोइड़ देवल जाई |
\v 35    दुई झन जनाना एक संगे जाँता पीसते होबयँ, एक झन के लेई लेवल जाई, आउर दूसर के छोइड़ देवल जाई |
\v 36    [दूई झन खेत में होबयँ एक झन के लेई लेवल जाई आउर दूसरा के छोइड़ देवल जाई |
\v 37    इ सुइन के उमन उकर से पूछलयँ, हे प्रभु इ कहाँ होवी ? ऊ उमन से कहलक, जहाँ लाश आहे, हुवाँ गिद्धमन ठुर होबयँ ||
\c 18
\p \v 1   फिर यीशु इकर विषय में कि सोब खन प्रार्थना करेक आउर धीरज नी छोड़ेक चाही उमन से इ नमूना कहलक |
\v 2   कि कोनों नगर में एक झन हाकिम रहोत रेहे ; जे न परमेश्वर से डरात रेहे आउर न कोनों आदमी कर परवाह करोत रेहे |
\v 3   आउर ओहे नगर में एक झन विधवा हों रहोत रेहे : जे उकर ठिन आए-आए के कहोत रहे, मोर न्याय चुकाय के मोके मुदई से बचाव |
\v 4   ऊ केतनो समय तक तो नी मानलक मगर आखरी में मन में विचार काइर के कहलक, जौभी मोंय न परमेश्वर से डराओन, आउर न आदमीमन कर कोनों परवाह करोन |
\v 5   तेऊ ले इ विधवा मोके सतात रहेल, इकर लागिन मोंय उकर न्याय चुकामूँ कहीं एइसन न होई कि घरी-घरी आए के आखरी में मोर नाक में दम करी |
\v 6   प्रभु कहलक, सुना, कि इ अधर्मी न्यायी का कहेला  ?
\v 7   से का परमेश्वर अपन चुनालमन कर न्याय नी चुकाई, जे राइत-दिन उकर दुहाई देते रहेन ; आउर का ऊ उमनक विषय में देरी करी ?
\v 8   मोंय तोहर से कहोत हों, ऊ तुरते उमनक न्याय चुकाई ; तेऊ ले मानवा कर बेटा जेखन आवी, तो का ऊ पृथ्वी उपरे विश्वास पावी ?
\v 9   आउर ऊ कितनो झन से जे अपन उपरे भरोसा रखोत रहयँ, कि हमें धर्मी अही, आउर आउर मन के तुच्छ जनोत रहयँ; ई नमूना कहलक |
\v 10    कि दुई झन आदमीमन मंदिर में प्रार्थना करेक लागिन गेलयँ | एक झन फरीसी रेहे आउर दूसर चुंगी लेगेक वाला |
\v 11    फरीसी ठड़ायँ के अपनमन में इसन प्रार्थना करेक लगलक, कि हे परमेश्वर, मोंय तोर धन्यवाद करोन, कि मोंय आउर आदमीमन कर लेखे अंधेर करेक वाला अन्यायी आउर व्यभिचारी नखों आउर न ii चुंगी लेगेक वाला नियर आहों |
\v 12    मोंय हप्ताह में दुई धाँव उपवास करोन, मोंय अपन सउब कमाई कर दसवाँ अंश हों देवोन |
\v 13    मगर चुंगी लेगेक वाला दूर हें ठड़ाय के, स्वर्ग बाटे आँइख उठायक हों नी चाहलक, मगर अपन छाती पीट-पीट के कहलक ; हे परमेश्वर मोंय पापी उपरे दया कर |
\v 14    मोंय तोहर से कहोत हों, कि ऊ दूसर निहीं ; मगर एहे आदमी धर्मी ठहराल जाएक पाछे अपन घर गेलक ; काकि जे केऊ अपने के बोड़ बनाई, ऊ छोट करल जाई ; आउर जे केऊ अपने के छोट बनाई, ऊ बोड़ कराल जाई |
\v 15    फिर आदमीमन अपन छउवा मन के हों उकर ठिन लानेक लगलयँ, कि ऊ उमनक उपरे हाथ रखोक; आउर चेलामन देइख के उमन के डाँटलयँ |
\v 16    यीशु छाउवामन के पासे बुलाय के कहलक, छाउवामन के मोर ठिन आवेक देवा, आउर उमन के मना न करबा : काकि परमेश्वर कर राइज इसनेहें मन कर हेके |
\v 17    मोंय तोहर से सच कहोत हों, कि जे केऊ परमेश्वर कर राइज के छाउवा नियर ग्रहण नी करी ऊ उकर में कहियो ढूँकेक नी पारी |
\v 18    केऊ सरदार उकर से पुछलक, हे बेस गुरु ; अनंत जीवन कर अधिकारी होएक लागिन मोंय का करमूँ |
\v 19    यीशु उकर से कहलक ; तोंय मोके बेस काले काहिस ? केऊ बेस नखे, केवल एक परमेश्वर |
\v 20    तोंय हुकुममन के तो जानिस, कि व्यभिचार ना कर, हत्या ना कर आउर चोरी ना कर, झूठी गवाही ना दे, अपन आबा आउर अपन आयो कर आदर कर |
\v 21    ऊ कहलक, मोंय तो ई सउब के छोटे हे से मानते आए हों |
\v 22    इके सुइन, यीशु उकर से कहलक, तोर में एखन हों एक गोइठ कर घटी आहे, अपन सउब कुछ बेइच के कंगालमन के बांइट दे ; आउर तोके स्वर्ग में धन मिली, आउर आएके मोर पीछे होई ले |
\v 23    ऊ इ सुइन के ढ़ेइर उदास होलक, काकि ऊ बड़का धनी रेहे |
\v 24    यीशु उके देइख के कहलक ; धनी मन कर परमेश्वर कर राइज में ढूकेक कइसन कठिन आहे |
\v 25    परमेश्वर कर राइज में धनी कर ढूकेक से ऊँट कर सुई केर छेद में से निकइल जाएक सहज आहे |
\v 26    आउर सुनेक वालामन कहलयँ, तो फिर केकर उध्दार होई साकेल ?
\v 27    ऊ कहलक ; जे आदमी से नी होई साकेल, ऊ परमेश्वर से होई साकेल |
\v 28    पतरस कहलक ; देख, हमरे तो घर बाइर छोड़ड़ के तोर पीछे होई लेई ही |
\v 29    ऊ उमन से कहलक ; मोंय तोहर से सच कहोत हों, एइसन केऊ नखें जे परमेश्वर कर राइज लागिन घर या पत्नी भाई न या आयो-आबा या छाउवा-पुतामन के छोइड़ देई हे |
\v 30    आउर इ समय कई गुणा बगरा ना पाओक आउर परलोक में अनंत जीवन ||
\v 31    फिर ऊ बारहों झन के संगे लेई के उमन से कहलक : देखा, हमें यरूशलेम ले जात ही, आउर जितना गोइठमन आदमी कर बेटा लागिन भविष्यवक्तामन कर द्वारा लिखल जाए हे उ सउब पूरा होवी |
\v 32    काकि उ दूसर जातिमन कर हाथे सौपल जाई, आउर उमन उके मजाक में उड़ाबयँ ; आउर उकर बेइज्जत करबयँ, आउर उकर उपरे थूकबयँ |
\v 33    आउर उके कोड़रा मरबयँ, आउर माइर देबयँ, आउर ऊ तीसर दिन जी उठी |
\v 34    आउर उमन इ गोइठ मन में से कोनों गोइठ के नी बुझलयँ : आउर इ गोइठ उमन से छिपल रहलक, आउर जे कहल जाय रेहे उ उमनक बुइझ में नी आलक ||
\v 35    जेखन ऊ यरीहो कर पासे पोहोंचलक, तो एक अंधा सड़क कर किनारे बइठल भीख मांगोत रहे |
\v 36    आउर ऊ भीड़ कर हिंठेक कर आवाज सुइन के पुछेक लगलक, ई का होत हे ?
\v 37    उमन उके बतालयँ, कि यीशु नासरी जात हे |
\v 38    तलेक ऊ हकाय के कहलक, हे यीशु दाउद कर बेटा, मोर उपरे दया कर |
\v 39    जे मन आगे जात रहयँ, उमन उके डाँटेक लगलयँ, कि चुप रह : मगर उ आउर हें चिल्लायक लगलक, कि हें दाउद कर संतान, मोर उपरे दया कर |
\v 40    तलेक यीशु ठड़ाय के हुकूम देलक कि उके मोर ठिन लाना, आउर जेखन ऊ पासे आलक, तो उ उकर से ई पुछलक |
\v 41    तोंय का चाहोत हिस, कि मोंय तोर लागिन करमूँ ? ऊ कहलक : हें प्रभु इ कि देखेक परमूँ |
\v 42    यीशु उकर से कहलक : देखेक लग, तोर विश्वास तोके बेस काइर देई हे |
\v 43    आउर ऊ तुरते देखेक लगलक ; आउर परमेश्वर कर बड़ाई करते हुए उकर पीछे होई लेलक, आउर सउब आदमीमन देइख के परमेश्वर कर बड़ाई करलयँ ||
\c 19
\p \v 1   ऊ यरीहो में ढ़ूँइक के जात रेहे |
\v 2   आउर देखा जक्कई नाँव कर एक झन आदमी रेहे जे चुंगी लेगेक वालामन कर सरदार आउर धनी रेहे |
\v 3   ऊ यीशु के देखेक चाहोत रेहे कि ऊ केहर हेके ? मगर भीड़ कर चलते देखेक नी परोत रेहे ! काकि ऊ नाटा रेहे |
\v 4   तलेक ऊ देखेक लागिन उ आगे कूइद के एक डूम्मबेइर कर गाछ उपरे चाइढ़ गेलक, काकि ऊ ओहे डहर से जाएक वाला रेहे |
\v 5   जेखन यीशु ऊ ठाँव पोहोंचलक तो उपरे देइख के उकर से कहलक ; हें जक्कई झट उतइर आ ; काकि आइज मोके तोर घर में रहेक जरुरी आहे |
\v 6   ऊ तुरते उतइर के खुशी से उके अपन घर में लेई गेलक |
\v 7   ई देइख के सउब आदमी मन कुड़कड़ायक के कहेक लगलयँ, ऊ तो एक पापी आदमी कर हियाँ जाए उताइर हें |
\v 8   जक्कई ठड़ाय के प्रभु से कहलक ; हें प्रभु, देख, मोंय अपन आधा संपति कंगालमन के देवोत हों ; आउर अगर केकरो कोनों के अन्याय काइर के लेई हो तो उके चाइर गुणा घुराय देमूँ |
\v 9   तलेक यीशु उकर से कहलक ; आइज इ घर में उद्धार आए हे,  इकर लागिन कि एहो इब्राहीम कर एक बेटा हेके |
\v 10    काकि आदमी कर बेटा हेजालमन के ढूँढ़ेक आउर उमनक उद्धार करेक आए हे ||
\v 11    जेखन उमन इ गोइठमन के सुनोत रहयँ, तो उ एक नमूना कहलक, इकर लागिन कि उ यरूशलेम कर पासे, आउर उमन समझोत रहयँ, कि परमेश्वर कर राइज एखन दिस्तार होवेक चाहोत हे |
\v 12    से ऊ कहलक, एक धनी आदमी दूर देश चललक ताकि राजगद्दी पाए के फिर घुइर आवी |
\v 13    आउर ऊ अपन धांगरमन में से दस झन के बुलाय के उमन के दस ठू सिक्का देलक, आउर उमन से कहलक, मोर घूइर आवेक तक लेन-देन करा |
\v 14    मगर उकर नगर कर बासिंदामन उकर से बैर रखोत रहयँ , आउर उकर पीछे दूतमन से काइह भेजलयँ, कि हमरे नी चाहिल, कि इ हमर उपरे राइज करोक |
\v 15    जेखन ऊ राजपद पाए के घुइर आलक, तो एइसन होलक कि ऊ अपन धांगरमन के जेमन के रूपया देई रेहे, अपन ठिन बुलवालक ताकि जानोक कि उमन लेन-देन से का-का कमाय हयँ |
\v 16    तलेक पहिले आए के कहलक, हे मालिक तोर सिक्का से दस आउर सिक्का कमाय हों |
\v 17    ऊ उकर से कहलक ; धन्य हे बेस धांगर, तोंय धन्य अहिस, तोंय ढेइर हें थोरे में ईमानदार निकलले अब दस नगर मन कर उपरे हक रख |
\v 18    दोसर आए के कहलक ; हें मालिक तोर सिक्का से पाँच आउर मोहर कमाय हों |
\v 19    ऊ उकर से हों कहलक, कि तोंय हों पाँच नगर उपरे हाकिम होई जा |
\v 20    तीसरा झन आए के कहलक ; हे मालिक देख तोर, सिक्का इ हेके, जेके मोंय गमछा में बांइध राइख हों |
\v 21    काकि मोंय तोर से डरात रहों, इकर लागिन कि तोंय सकत आदमी हेकिस : जे तोंय नी राइख हिस उके उठाय लेविस, आउर जे तोंय नी बुइन हिस, उके काटिस |
\v 22    ऊ उकर से कहलक ; हे बदमाश धांगर, मोंय तोर हे मुँह से तोके दोषी ठहरात हों : तोंय मोके जानोत रेहिस कि सकत आदमी हेकों, जे मोंय नी राइख हों उके उठाय लेवोन, आउर जे मोंय नी बुइन हों, उके काटोन |
\v 23    तो तोंय मोर रुपया के महाजन ठिन काले नी राइख देले, कि मोंय आएके सूद समेत लेई लेतो ?
\v 24    आउर जे आदमीमन पासे ठड़ाय रहयँ, ऊ उमन से कहलक, ऊ सिक्का के उकर से लेई लेवा, आउर जेकर ठिन दस ठू सिक्का आहे उके देई देवा |
\v 25    ( उमन उकर से कहलयँ ; हे मालिक, उकर पासे दस ठू सिक्का तो आहे ) |
\v 26    मोंय तोहर से कहोत हों, कि जेकर पासे आहे उके देवल जाई ; आउर जेकर पासे नखें, उकर से ऊखों जे उकर पासे आहे लेई लेवल जाई |
\v 27    मगर मोर ऊ बैरी मन के जे नी चाहोत रहयँ कि मोंय उमनक उपरे राइज करतो, उमन के हियाँ लाइन के मोर आगे माइर देवा |
\v 28    ई बात मन काइह के यरूशलेम बाटे उमनक आगे-आगे चललक  |
\v 29    आउर जेखन यीशु जैतून नाँव कर पहार उपरे बैतफगे आउर बैतनियाह कर पासे पोहोंचलक, तो ऊ अपन चेलामन में से दुई झन के इ काइह के भेजलक |
\v 30    कि सामने कर गाँव में जावा, आउर हुवां पोहोंचते हें गदही कर छाउवा जेकर उपरे कहियो केऊ नी बइठ हयँ, बांधल तोहरे के मिली, उके खोइल के लाना |
\v 31    आउर अगर केऊ तोहरे से पूछी, कि काले खोलोत हा, तो इ काइह देबा, कि प्रभु के इकर दरकार आहे  |
\v 32    जेमन भेजल जाय रहयँ, उमन जाएके जइसन ऊ उमन से काइह रेहे उसनेहें पालयँ |
\v 33    जेखन उमन गदहा कर छाउवा के छोरोत रहयँ, तो उकर मालिकमन उमन से पुछलयँ ; इ छाउवा के काले छोरोत हा ?
\v 34    उमन कहलयँ, प्रभु के इकर दरकार आहे |
\v 35    उमन उके यीशु पासे लेई लानलयँ ; आउर अपन लुगा ऊ छाउवा उपरे डिसाय के यीशु के उकर उपरे बइठालयँ |
\v 36    जेखन ऊ जात रेहे, तो उमन अपन लुगा डहर में डिसाते जात रहयँ |
\v 37    आउर पासे आते जेखन ऊ जैतून पहार कर ढलान में पोहोंचलक, तो चेल मन कर गोटा मण्डली उ सउब सामर्थ कर काम मन लागिन जे उमन देइख रहयँ, खुश होई के जोर से परमेश्वर कर बड़ाई करेक लगलयँ |
\v 38    कि धन्य आहे ऊ राजा, जे प्रभु कर नाँव से आवेला ; स्वर्ग में शांति आउर आकाश मंडल में महिमा हो |
\v 39    तलेक भीड़ में से केतना फरीसी उकर से कहेक लगलयँ, हे गुरु अपन चेलामन के डाँट |
\v 40    ऊ जबाब देलक ; कि तोहर से कहोत हों, अगर ई मन चुप रहबयँ, तो पाखना मन चिल्लाय उठबयँ ||
\v 41    जेखन ऊ पासे आलक तो नगर के देइख के उकर उपरे  कांदलक |
\v 42    आउर कहलक, काहे बेस होतक, कि तोंय ; हाँ, तोंय हे ई दिन में बेस गोइठमन के जानते, मगर ऐखन उमन तोर आँइख से लूइक जाय हयँ |
\v 43    काकि ऊ दिन मन तोर उपरे आवी कि तोर बैरी मन मोर्चा बाइंध के तोके घेइर लेबयँ, आउर चाइरो बाटे से तोके दबाबयँ |
\v 44    आउर तोके आउर तोर छाउवामन के जे तोर में अहयँ, माटी में मिलाबयँ, आउर तोर में पाखना उपरे पाखना हों नी छोड़बयँ ; काकि तोंय ऊ मौका जेखन तोर उपरे कृपा दृष्टी कराल जाय रेहे नी चिन्हले ||
\v 45    तलेक ऊ मंदिर में जाए के बेचाइयामन के बाहरे निकलएक लगलक |
\v 46    आउर उमन से कहलक, लिखल आहे ; कि मोर घर प्रार्थना कर घर होवी ; मगर तोहरे उके डाकू मन कर माड़ा बनाय देई हाँ |
\v 47    आउर ऊ रोज दिन मंदिर में उपदेश करोत रेहे : आउर महापुरोहित आउर पंडित आउर आदमी मनक मुखियामन उके सर्वनाश करेक कर उपाय खोजत रहयँ |
\v 48    मगर केऊ उपाय नी निकलएक परलयँ ; कि उके का लेखे करोब काकि सउब आदमीमन बड़का चाह से उकर सुनोत रहयँ ||
\c 20
\p \v 1   एक दिन एइसन होलक कि जेखन ऊ मंदिर में आदमीमन के उपदेश देवत रहयँ आउर सुसमाचार सुनात रहयँ, तो महापुरोहित आउर पंडितमन मुखियामन कर संगे पासे आए के ठड़ाय गेलयँ |
\v 2   आउर कहेक लगलयँ, कि हमरे के बताव, तोंय इ काममन के कोन हक से कारिस, आउर ऊ कोन हेके, जे तोके ई हक देई हे ?
\v 3   ऊ उमन के जबाब देलक, कि मोंय हो तोहरे से एक बात पूछोत हों ; मोके हों बतावा |
\v 4   यूहन्ना कर बपतिस्मा स्वर्ग बाटे से रेहे या आदमीमन बाटे से रेहे ?
\v 5   तलेक उमन आपस में कहेक लगलयँ, कि अगर हमरे कहोब स्वर्ग बाटे से, तो ऊ कही ; फिर तोहरे उकर विश्वास काले नी करला ?
\v 6   आउर अगर हमरे कहोब, आदमी मन बाटे से, तो सउब आदमीमन हमरे के पाखना से मारबयँ, काकि उमन सचमुच जानेन, कि यूहन्ना भविष्यवक्ता रेहे |
\v 7   से उमन जबाब देलयँ, हमरे नी जानिल, कि ऊ केकर बाटे से रेहे |
\v 8   यीशु उमन से कहलक, तो मोंय हों तोहरे के नी बतामूँ, मोंय ई काम कोन हक से करोन |
\v 9   तलेक ऊ आदमीमन से इ नमूना कहेक लगलक, कि केऊ आदमी अंगुर कर बारी लगालक, आउर किसान मन के उकर ठेका देई देलक आउर ढेइर दिनमन लागिन परदेश चाइल गेलक |
\v 10    समय आवल से ऊ किसान मन कर पासे एक धांगर के भेजलक, कि उमन दाख कर बारी कर फोर कर हिस्सा उके देबयँ, मगर किसान मन उके पीट के छुछाय हाथ घुराय देलयँ
\v 11    फिर ऊ एक आउर धांगर के भेजलक, आउर उमन उके हों पीट के आउर उकर उपमान काइर के छूछा हाथ घुराय देलयँ |
\v 12    फिर ऊ तीसरा झन के भेजलक, आउर उमन उके हों घयाल काइर के निकलय देलयँ |
\v 13    तलेक दाख कर बारी कर स्वामी कहलक, मोंय का करमूँ ? मोंय अपन दुलार बेटा के भेजमूँ का जाइन उमन उकर माइन करबयँ |
\v 14    जेखन किसान मन उके देखलयँ,तो आपस में सलाह करेक लगलयँ, कि इ तो वारिस हेके ; आवा, हमरे उके माइर मोरब, कि बापाउती धन हमरे कर होई जाई |
\v 15    आउर उमन उके दाख कर बारी से बाहरे निकलाय के मोराय देलयँ : इकर लागिन दाख कर बारी कर स्वामी उमनक संगे का करी ?
\v 16    ऊ आए के उ किसान मन के नाश करी, आउर दाख कर बारी के दोसरा आदमीमन के सोइंप देवी | : ई सुइन के उमन कहलयँ, परमेश्वर एइसन न करोक  |
\v 17    ऊ उमनक बाटे देइख के कहलक ; फिर इ का लिखल आहे, कि जे पाखना के राजमिस्त्री मन निकम्मा ठहराय रहयँ, ओहे कोना कर सिरा होई गेलक |
\v 18    जे केऊ ऊ पाखना उपरे गिरी ऊ चकनाचूर होई जाई, आउर जेकर उपरे ऊ गिरी उके पीस डाली ||
\v 19    ओहे खन पंडितमन आउर महापुरोहितमन उके धारेक खोजलयँ, काकि समइझ गेलयँ, कि ऊ हमर उपरे इ नमूना काइह हे, मगर उमन आदमीमन से डरालयँ |
\v 20    आउर उमन उकर ताक में रहलयँ आउर भेदिए भेजलयँ, कि धर्मी कर भेष बनाए के उकर कोनों न कोनों गोइठ के धरोब, कि उके हाकिम कर हाथे आउर अधिकार में सोइंप देब |
\v 21    उमन उकर से ई पुछलयँ, कि हे गुरु, हमरे जानिल कि तोंय ठिक काहिस, आउर सिखाइस हों, आउर केकरो पक्षपात नी कारिस ; वरन परमेश्वर कर डहर सच्चाई से बताइसला |
\v 22    का हमरे के कैसर के माल गुजारी देवेक उचित आहे, कि निहीं |
\v 23    ऊ उमनक चलाकी के लाइख के उमन से कहलक ; एक दीनार मोके दिखावा |
\v 24    इकर उपरे केकर मूर्ति आउर नाँव आहे ? उमन कहलयँ, कैसर कर |
\v 25    ऊ उमन से कहलक ; तो जे कैसर कर हेके, उ कैसर के देवा आउर जे परमेश्वर कर हेके उ परमेश्वर के देवा |
\v 26    उमन आदमीमन कर सामने उ गोइठ के धारेक नी परलयँ, मगर उकर जबाब से ताजुब होई के चुप राइह गेलयँ |
\v 27    फिर सदूकी जे मन कहेन, कि मोरल मन कर जी उठेक हाइये नखे उमन में से कितनो झन उकर ठिन आए के पुछलयँ |
\v 28    कि हे गुरु, मूसा हमर लागिन ई लिख हे कि अगर केकरो भाई अपन पत्नी कर रहते बिना छाउवा-पुता मोइर जाई तो उकर भाई उकर पत्नी के बियाह काइर लेवोक, आउर अपन भाई लागिन वंश उत्पन्न करोक |
\v 29    से सात भाई रहयँ, पहिला भाई बियाह काइर के बिना छाउवा-पुता मोइर गेलक |
\v 30    फिर दूसर आउर तीसर हों उ जानना के बियाह काइर लेलक |
\v 31    एहे लेखे से सातो झन बिना छाउवा-पुता कर मोइर गेलयँ |
\v 32    सउब कर पीछे ऊ जानना हों मोइर गेलक |
\v 33    से जी उठी होले ऊ उमन में से केकर जनाना होवी, काकि ऊ सातो झन कर जनाना होई चुइक रेहे |
\v 34    यीशु उमन से कहलक ; कि युग कर छउवा-पुतामन में तो बियाह-सादी होवेला |
\v 35    मगर जे आदमीमन इ लायक ठहरबयँ, कि उ युग के आउर मोरलमन में से जी उठेक पावल जाई, उमन में बियाह-सादी नी होवी |
\v 36    उमन फिर मोरेक के हों निहीं ; काकि उमन स्वर्गदूतमन कर समान होबयँ, आउर जीउ उठेक कर छाउवा-पुता होवेक से परमेश्वर कर हों छाउवा-पुता होबयँ |
\v 37    मगर ई गोइठ के कि मोरल मन जी उठेन, मूसा हों झाड़ी कर कहानी में दिस्तार काइर हे कि ऊ प्रभु के इब्राहीम कर परमेश्वर आउर इसहाक का परमेश्वर, आउर याकूब कर परमेश्वर काहेल |
\v 38    परमेश्वर तो मोराल मनक निहीं मगर जीयत मनक परमेश्वर हेके : काकि उकर पासे सउब जीवते आही |
\v 39    तलेक ई सुइन के पंडित मन में से कितनो झन ई कहलयँ, कि हे गुरु, तोंय बेस कहले |
\v 40    आउर उमन के फिर उकर से कोनो आउर पुछेक कर हिम्मत नी होलक ||
\v 41    फिर ऊ उमन से पुछलक, मसीह के दाउद कर बेटा कइसन कहेन |
\v 42    दाउद अपने हे भजन संहिता कर किताब में कहेल, कि प्रभु मोर प्रभु से कहलक |
\v 43    मोर दाहिने बइठ, जब तक कि मोंय तोर बैरी मन के तोर गोड़ तरे नी काइर देमूँ |
\v 44    दाउद तो उके प्रभु कहेल ; तो फिर ऊ उकर संतान कइसन ठहरी |
\v 45    जेखन सउब आदमीमन सुनोत रहयँ, तो ऊ अपन चेलामन से कहलक |
\v 46    पंडित मन से सावधान रहबा, जेमन के लम्बा-लम्बा लुगा पिंध के बुइल चालेक पतियासी लागेल, आउर जेमन के बाजार डाँड़ में जोहर ; आउर सभामन में मुध चौकी आउर भोजमन में मुध ठाँव बेस लागेल |
\v 47    उमन विधवा मनक घर के खाय जायेन, आउर दिखायक लागिन ढेइर देरी तक प्रार्थना करोत रहेन : ई मन ढेइर हें दण्ड पाबयँ |
\c 21
\p \v 1   फिर ऊ आँइख उठाएक के धनीमन के अपन-अपन दान भंडार में डालते देखलक |
\v 2   आउर ऊ एक कंगाल विधवा के हों उकर में दुई ठू आधा कचिया साजेक देखलक |
\v 3   तलेक उ कहलक ; मोंय तोहरे के सच कहोत हों कि ई कंगाल विधवा सउब से बगरा साजलक |
\v 4   काकि उ सउब अपन-अपन भरपूर सम्पइत में से दान में कुछ साइज हयँ, मगर इ अपन घटती में से अपन सउब जीविका साइज देलक ||
\v 5   जेखन कितनो आदमीमन मंदिर कर विषय में कहोत रहयँ, कि ऊ कइसन सुन्दर पाखनामन आउर भेंट कर चींजमन से सजल जाय हे तो ऊ कहलक |
\v 6   उ दिन मन आवी, जेकर में इ सउब जे तोहरे देखोत हा, उकर में से हियाँ कोनों पाखना उपरे पाखना हो नी छुटी जेके धँसाल नी जाई |
\v 7   उमन उकर से पुछलयँ, हें गुरु, इ सउब कहिया होवी ? आउर इ बात मन जेखन पूरा होवेक वाला रही, तो उ समय कर का चिन्हा होवी ?
\v 8   ऊ कहलक ; सावधान रहा, कि बहकाय न जावा, काकि ढेइर मन मोर नाँव से आएके कहबयँ, कि मोंय ओहे हेकों ; आउर इ हों कि समय पासे आए पोहिंइच हें : तोहरे उमनक पीछे न चाइल जाबा |
\v 9   आउर जेखन तोहरे लड़ाईमन आउर बलवों मन कर चर्चा सुनबा, तो घबराय न जाबा ; काकि ई मनक पाहिले होवेक जरुरी आहे, मगर उ समय तुरते अन्त नी आवी ||
\v 10    तलेक यीशु उमन से कहलक, जाइत उपरे जाइत आउर राइज उपरे राइज चढाई करी |
\v 11    आउर बड़का-बड़का भुईडोल होवी, आउर जगह-जगह अकाल आउर महामारी होवी, आउर आकाश से भयंकर बात मन आउर बोड़-बोड़ चिन्हा दिस्तार होवी |
\v 12    मगर इ सउब गोइठ मन से पाहिले उमन मोर नाँव कर कारण तोहरे के धरबयँ, आउर सताबयँ पंचायतमन में सोइप देबयँ, आउर जेहेल घर में डालुवाबयँ, आउर राजामन आउर हाकिममन कर सामने लेई जबयँ |
\v 13    मगर इ तोहर लागिन गवाही देवेक कर मौका होई जाई |
\v 14    इकर लागिन अपन-अपन मन में ठाइन लेबा कि हमरे पहिले से जबाब देवेक कर चिंता नी करोब |
\v 15    काकि मोंय तोहरे के एइसन बोल आउर बुद्धि देमूँ, कि सउब विरोधी साम्ह्ना करेक चाहे गोइठ काटेक नी करेक परबयँ |
\v 16    आउर तोहर आयो-आबा आउर भाई आउर कुटुम्ब, आउर संग हो तोहरे के धरुवाबयँ ; हियाँ तक कि तोहर में से कितनो झन के माइर डालबयँ |
\v 17    आउर मोर नाँव केर कारण सउब आदमीमन तोहरे से बैर करबयँ |
\v 18    मगर तोहर मुँड़ कर एक केंस हों टेढ़ा नी होवी |
\v 19    अपन धीरज से तोहरे अपन जीऊ के बचाय लेबा ||
\v 20    जेखन तोहरे यरूशलेम के सिपाहीमन से घेराल देखबा, तो जाइन लेबा कि उकर नाश होवेक पासे आहे |
\v 21    तलेक जे यहूदिया में होबयँ, ऊ पहारमन कर उपरे भाइग जाओक, आउर जे यरूशलेम कर भीतरे होबयँ, उमन बहरे निकइल जाओक ; आउर जे गाँव मन में होबयँ ; उमन ऊ नगर में ना जाओक |
\v 22    काकि इ पलटा लेवेक कर इसन दिन होवी, जेकर में लिखल सउब बातमन पूरा होई जाई |
\v 23    उ दिनमन में जेमन गर्भवती आउर दूध पियत होबयँ, उमन लागिन हाय, हाय, काकि देश में बड़का दुःख आउर इ आदमीमन उपरे विपाइत होवी |
\v 24    उमन तलवेइर कर कौर होई जबयँ, आउर सउब देश कर आदमीमन में बंधुवा होई के पोहोंचाल जबयँ, जेखन तक दूसर जातिमन कर समय पूरा नी होवी, तब तक यरूशलेम दूसर जातिमन से रौंदल जाई |
\v 25    आउर बेइर आउर चाँद आउर तइरगन मन में चिन्हा दिखाई देई, आउर पृथ्वी उपरे, देश-देश कर आदमीमन के संकट होवी ; काकि उमन समुद्र कर गरजेक आउर लहर मन कर कोलाहल से घबड़ाय जबयँ |
\v 26    आउर डर कर कारण आउर संसार उपरे आवेक वाला घटनामन कर डहर देखते-देखते आदमीमन कर जी में जी नी रही काकि आकाश कर ताकत हिलाय जाई |
\v 27    तलेक उमन आदमी कर बेटा के सामर्थ आउर बड़का महिमा कर संगे बादरी उपरे आवेक देखबयँ |
\v 28    जेखन इ बात मन होवेक लगी, तो सोझ होई के अपन मुड़ के उपरे उठावा ; काकि तोहर छुटकारा पासे होवी |
\v 29    ऊ उमन से एक नमूना हों कहलक, कि अंजीर केर गाछ आउर सउब गाछ मन के देखा |
\v 30    जइसने हें उमनक नोंगजा निकलेल, तो तोहरे देइख के अपने हे जाइन लेवल, कि जेठ दिन पासे आहे |
\v 31    एहे लेखे से जेखन तोहरे ई गोइठ मन के होते देखबा, तलेक जाइन लेबा कि परमेश्वर कर राइज पासे आहे |
\v 32    मोंय तोहरे से सच कहोत हों, कि जब तक ई सउब गोइठ मन नी होई लेई, तब तक इ पीढ़ी कर कदापि आखरी नी होवी |
\v 33    आकाश आउर पृथ्वी टाइल जाई, मगर मोर गोइठ मन कहियो नी टाली ||
\v 34    इकर लागिन सावधान रहा, इसन ना होवोक कि तोहर मन खुमार, आउर मातवारीमन, आउर इ जीवन कर चिंतामन से सुस्त होई जाओक, आउर ऊ दिन तोहर उपरे फन्दा लेखे आचाका आए पड़ी |
\v 35    काकि ऊ गोटा दुनिया कर सउब रहेक वालामन उपरे एहे लेखे आए पड़ी |
\v 36    इकर लागिन जागते रहा आउर हर समय प्रार्थना करते रहा कि तोहरे इ सउब आवेक वाला घटनामन से बचेक, आउर मानवा कर बेटा कर सामने ठड़ाय होवेक कर लायक बनबा ||
\v 37    आउर ऊ दिन में मंदिर में उपदेश करोत रेहे ; आउर राइत के बाहरे जाए के जैतून नाँव पहार उपरे रहोत रेहे |
\v 38    आउर बड़का बिहाने सउब आदमी मन उकर सुनेक लागिन मंदिर में उकर ठिन आवेत रहयँ |
\c 22
\p \v 1   बिना खमीर कर पास्का परब जेके फसह कहेन, पासे रेहे |
\v 2   आउर महापुरोहित आउर पंडित इ बात कर खोज में रहयँ कि उके कइसन माइर डालोब, मगर उमन आदमीमन से डरात रहयँ ||
\v 3   आउर शैतान यहूदा में ढुकलक जे इस्करियोती कहल जात रेहे आउर बारह चेलामन में गिनाल जात रेहे |
\v 4   ऊ जाए के महापुरोहितमन आउर मंदिर-पहरादारमन कर मुखियामन कर संगे बातचीत करलक, कि उके का लेखे उमनक हाथ में धरुवाई |
\v 5   उमन खुश होलयँ, आउर उके रूपया देवेक कर वचन देलयँ |
\v 6   ऊ माइन लेलक, आउर मोका ढूँढ़ेक लगलक, कि बिना उपद्रव के उके उमनक हाथे धरुवाय देवोन ||
\v 7   तलेक बिन खमीरी रोटी कर परब कर दिन आलक, जेकर में फसह कर मेमना बलि करेक जरुरी रेहे |
\v 8   आउर यीशु पतरस आउर यूहन्ना के इ काइह के भेजलक, कि जाए के हमर खायक लागिन पास्का भोज तैयार करा |
\v 9   उमन उकर से पुछलयँ; तोंय कहाँ चाहिस, कि हमरे तैयारी करोब ?
\v 10    यीशु उमन से कहलक ; देखा नगर में ढूँकते हें एक आदमी पानी कर गागरी उठाल तोहरे के मिली, जे घर में ऊ जाई ; तोहरे उकर पीछे चाइल जाबा ?
\v 11    आउर उ घर कर मालिक से कहबा, कि गुरु तोर से कहेल ; ऊ गोतिया घर कहाँ आहे जेकर में मोंय अपन चेलामन संगे पास्का भोज खामूँ |
\v 12    ऊ तोहरे के एक सजल बड़का कोठरी देखाय देवी ; हुँवा तैयारी करबा |
\v 13    उमन जाए के जइसन ऊ उमन से काइह रेहे, तइसनेहें पालयँ, आउर पास्का भोज तैयार करलयँ ||
\v 14    जेखन बेरा पोहोंचलक, तो ऊ प्रेरितमन कर संगे खायक बइठलक |
\v 15    आउर ऊ उमन से कहलक ; मोके बड़का इच्छा रेहे, कि दुःख उठाएक से पहिले ई पास्का भोज तोहर संगे खामूँ |
\v 16    काकि मोंय तोहरे से कहोत हों, कि जब तक ऊ परमेश्वर कर राइज में पूरा नी होवी तब तक मोंय उके कहियो नी खामूँ |
\v 17    तलेक ऊ कटोरी लेई के धन्यवाद करलक, आउर कहलक, इके लेबा आउर आपस में बाँइट लेबा |
\v 18    काकि मोंय तोहरे से कहोत हों, कि जब तक परमेश्वर कर राइज नी आवी तब तक मोंय दाख केर रस एखन से कहियो नी पीमूँ |
\v 19    फिर ऊ रोटी लेगलक, आउर धन्यवाद काइर के तोड़लक, आउर उमन के इ कहते देलक, कि इ मोर गातर हेके, जे तोहर लागिन देवल जात हे : मोर याइद लागिन एहे करते रहबा |
\v 20    एहे लेखे ऊ बियारी पाछे कटोरी हों इ कहते देलक, कि इ कटोरी मोर उ लोहू में जे तोहर लागिन बोहायँ जायला नवाँ वाचा  हेके |
\v 21    मगर देखा, मोके धरुवायक वाला कर हाथ मोर संगे मेज उपरे आहे |
\v 22    काकि आदमी कर बेटा तो जइसन उकर लागिन ठहराल जाय हे जाते हें आहे ; मगर हाय उ आदमी उपरे, जेकर द्वारा ऊ धरुवाल जाएला  |
\v 23    तलेक उमन आपस में पूछ-पाछ करेक लगलयँ, कि हमर में से केहर हेके, जे इ काम करी ?
\v 24    उमन में इ वाद-विवाद हों होलक ; कि हमर में से केहर बोड़ समझल जाएल ?
\v 25    ऊ उमन से कहलक, दूसर जाति मन कर राजा उमनक उपरे शासन करेन ; आउर जे उमन कर उपरे अधिकार रखेन, उमन भलाई करइया कहलाएन |
\v 26    मगर तोहरे इसन न होबा ; वरन जे तोहर में बोड़ आहे, ऊ छोट नियर बनोक आउर जे प्रधान हेके ऊ सेवक नियर बनोक |
\v 27    काकि बोड़ केहर हेके, ऊ जे खायक बाइठ हे या ऊ जे सेवा करेला ? का ऊ निहीं जे खायक बाइठ हे ? मगर मोंय तोहर माझे सेवक नियर आहों |
\v 28    मगर तोहरे ऊ हेका, जे मोर परीक्षा मन में लगातार मोर संगे रहा |
\v 29    आउर जइसन मोर आबा मोर लागिन गोटेक राइज ठहराय हे |
\v 30    तइसनेहें मोंय हों तोहर लागिन ठहरात हों, ताकि तोहरे मोर राइज में मोर मेज उपरे खाबा-पीबा ; वरन सिंहासन में बइठ के इस्राएल कर बारह गोत्रमन कर न्याय करबा |
\v 31    शमौन, हे शमौन, देख, शैतान तोहरे के माँइग लेई हे कि गेहूँ नियर पोंछरी |
\v 32    मगर मोंय तोर लागिन विनती काइर हों, कि तोर विश्वास न जाओक : आउर जेखन तोंय घुरबे तो अपन भाईमन के स्थिर करबे |
\v 33    ऊ उकर से कहलक ; हे प्रभु, मोंय तोर संगे जेहेल घर जाएक, वरन मोरेक लागिन हों तैयार आहों |
\v 34    ऊ कहलक; हे पतरस मोंय तोर से कहोत हों, कि आइज मुरगा बांग नी देवी जब तक तोंय तीन बार मोर इंकार नी काइर लेबे कि मोंय उके नी जानोन ||
\v 35    आउर ऊ उमन से कहलक, कि जेखन मोंय तोहरे के पैसा-थइली आउर झोला, आउर जूता बिगुर भेइज रहों, तो का तोहरे के कोनों चीज कर घटी होई रेहे ? उमन कहलय ; कोनों चीज कर निहीं |
\v 36    ऊ उमन से कहलक,मगर एखन जेकर ठिन पैसा-थइली आहे ऊ उके लेवोक, आउर उसनें हें झोली हों आउर जेकर पासे तलवेइर नी होई ऊ अपन लुगा बेइचके एक गो कीन लेवोक |
\v 37    काकि मोंय तोहरे से कहोत हों, कि इ जे लिखल आहे कि ऊ अपराधीमन कर संगे गिनल गेलक, उकर मोर उपरे पूरा होवेक जरुरी आहे ; काकि मोर विषय कर गोइठमन पूरा होवेक वाला आहे |
\v 38    उमन कहलयँ ; हें प्रभु देख, हियाँ दुईं ठू तलवेइर आहे : ऊ उमन से कहलक ; ढेइर आहे ||
\v 39    तलेक ऊ बाहरे निकइल के अपन आदत कर अनुसार जैतून कर पहार उपरे गेलक, आउर चेलामन उकर पीछे होई लेलयँ |
\v 40    ऊ ठाँव पोहोंइच के ऊ उमन से कहलक ; विनती करा, कि तोहरे परीक्षा में न पड़बा |
\v 41    आउर ऊ खुद उमन से अलगे एक ढेला फेकेक कर डहर उतना दूर गेलक, आउर घुटना टेइक के विनती करेक लगलक |
\v 42    कि हे आबा अगर तोंय चाहिस तो इ कटोरा के मोर पासे से हटाय ले , तेऊ ले  मोर निहीं मगर तोर हें इच्छा पूरा होवोक |
\v 43    तलेक स्वर्ग से एक दूत उके देखाई देलक जे उके सामर्थ देवोत रेहे |
\v 44    आउर ऊ ढेइर विपइत में होई के आउर हें जीऊ जतन से विनती करेक लगलक ; आउर उकर पसीना मानो लोहू कर बड़का-बड़ा टीपामन नियर भुई उपरे गिरोत रेहे |
\v 45    तलेक ऊ प्रार्थना से उठलक आउर अपन चेलामन कर पासे आए के उमन के दुःख के कारण सुताल पालक ; आउर उमन से कहलक, काले निन्दात हा ?
\v 46    उठा,प्रार्थना करा, कि परीक्षा में ना पड़बा  ||
\v 47    ऊ ई कहते हें रेहे, कि देखा गोटेक भीड़ आलक, आउर ऊ बारहों में से एक झन जेकर नाँव यहूदा रेहे उकर आगे-आगे अवोत रेहे, ऊ यीशु ठिन आलक, कि उकर चूमा लेमूँ |
\v 48    यीशु उकर से कहलक, हें यहूदा का तोंय चूमा काइर के मनवा कर बेटा के धरुवाथिस ?
\v 49    उकर संगमन जब देखलयँ कि का होवेक वाला आहे, तो कहलय ; हें प्रभु, का हमरे तलवेइर चलाब ?
\v 50    आउर उमन में से एक झन महापुरोहित कर धांगर उपरे चलाय के उकर दहिना कान के उड़ाय देलक |
\v 51    इके देइख के यीशु कहलक ; अब उतने करा : आउर उकर कान छुई के उके ठिक करलक |
\v 52    तलेक यीशु महापुरोहितमन, आउर मंदिर कर पहरेदारमन कर सरदारमन आउर मुखियामन से जेमन उकर उपरे चाइढ़ आए रहयँ कहलक ; का तोहरे मोके डाकू जाइन के तलवेइर मन आउर लाठी मन लेई के निकइल हा ?
\v 53    जेखन मोंय मंदिर में रोज दिन तोहर संगे रहो, तो तोहरे मोर उपरे हाथ नी डालला ; मगर इ तोहर बेरा हेके आउर अंधार कर राइज पट हेके ||
\v 54    तलेक उमन उके धाइर के लेई चललयँ, आउर महापुरोहित कर घर में लानलयँ आउर पतरस दूर हें दूर उकर पीछे-पीछे चलोत रेहे |
\v 55    आउर जेखन उमन आँगन में आइग सुलगाय के जमा बइठलयँ, तो पतरस हों उमनक माझे बइठ गेलक |
\v 56    आउर एक झन धांगरिन उके आइग कर इंजोत में बइठल देइख के आउर उकर बाटे देइख के कहेक लगलक, इ हों तो उकर संगे रेहे |
\v 57    मगर ऊ इ कइह के मना करलक, कि हे नारी, मोंय उके नी जानोन |
\v 58    कटिक देरी बाद केऊ आउर उके कहलक, तोंय हों तो उमनक में से हेकिस : पतरस कहलक :हे आदमी मोंय ना लगों |
\v 59    तलेक घंटा भाइर पाछे एक आउर आदमी जोर देई के कहेक लगलक, जरुर एहो तो उकर संगे रेहे ; काकि ई गलीली हेके |
\v 60    पतरस कहलक, हे आदमी, मोंय नी जानोन कि तोंय का काहिस ? ऊ कहते हें कि तुरते मुर्गा बांग देलक |
\v 61    तलेक प्रभु घुइम के पतरस बाटे देखलक, आउर पतरस के प्रभु कर उ बात याइद आलक जे ऊ कइह रेहे, कि आइज मुर्गा कर बांग देवेक से पहिले तोंय तीन बार मोर इंकार करबे |
\v 62    आउर ऊ बाहरे निकइल के सुसइक-सुसइक के कांदेक लगलक ||
\v 63    जे आदमीमन यीशु के धारल रहयँ उमन उके हँसी-ठठा में उड़ाय के मारेक लगलयँ |
\v 64    आउर उकर आँइख के ढाँइप के उकर से पूछलयँ, कि भविष्यवाणी काइर के बताव कि तोके केहर मारलक |
\v 65    आउर उमन ढेइर आउर हें बेइज्जत कर बातमन उकर विरोध में कहलयँ ||
\v 66    जब बिहान होलक तो आदमी मन कर मुखिया आउर महापुरोहित आउर पंडितमन जमा होलयँ, आउर उके अपन महासभा में लाइन के पूछलयँ,
\v 67    अगर तोंय मसीह हेकिस, तो हमर से काइह दे ! ऊ उमन से कहलक, अगर मोंय तोहरे से कहमूँ तो विश्वास नी करबा |
\v 68    आउर अगर पूछमूँ, तो जबाब नी देबा |
\v 69    मगर एखन से आदमी कर बेटा सर्वशक्तिमान परमेश्वर कर दाहिना बाटे बइठल रही |
\v 70    इकर में सउब कहलयँ तो का तोंय परमेश्वर कर बेटा हेकिस ? ऊ उमन से कहलक ; तोहरे हें कहल, काकि मोंय हेकों |
\v 71    तलेक उमन कहलयँ ; अब हमरे के गवाही कर का दरकार आहे ; काकि हमरे खुद ही उकर मुँह से सुइन लेई ही |
\c 23
\p \v 1   तलेक सउब सभा उइठ के उके पीलातुस ठिन लेई गेलयँ |
\v 2   आउर उमन इ कइह के उकर उपरे दोष लगायक लगलयँ, कि हमरे उके आदमीमन के भरमाते आउर कैसर के कर देवेक से मना करते आउर अपने के मसीह राजा कहते सुइन ही |
\v 3   पीलातुस उकर से पूछलक, का तोंय यहूदी मन राजा हेकिस ? ऊ उके जबाब देलक, तोंय खुद हें कहोत हिस |
\v 4   तलेक पीलातुस महापुरोहितमन आउर आदमीमन से कहलक, मोंय ई आदमी में कोनों दोष नी पावोत हों |
\v 5   मगर उमन आउर हें जोर देई के कहेक लगलयँ, ई गलील से लेई के हियाँ तक गोटा यहूदिया में उपदेश देई-देई के आदमीमन के उसकाएल |
\v 6   ई सुइन के पीलातुस पूछलक, का ई आदमी गलीली हेके ?
\v 7   आउर इ जाइन के कि ऊ हेरोदेस कर राइज कर हेके, उके हेरोदेस ठिन भेइज देलक काकि उ दिन मन ऊ हों यरूशलेम में रेहे |
\v 8   हेरोदेस यीशु के देइख के ढेइर हें खुश होलक, काकि ऊ ढेइर दिनमन से उके देखेक खोजोत रेहे : इकर लागिन कि उकर बारे में सुइन रेहे, आउर उकर कोनों चिन्हा देखेक कर आसरा रखोत रेहे |
\v 9   ऊ उकर से ढेइर हे बातमन पूछते रहलक, मगर ऊ उके कोनोंवे जबाब नी देलक |
\v 10    आउर महापुरोहित आउर पंडितमन ठड़ाल तन-मन से उकर उपरे दोष लगाते रहलयँ |
\v 11    तलेक हेरोदेस अपन सिपाहीमन कर संगे उकर बेइज्जत काइर के मजाक में उड़ालक, आउर भड़कीला लुगा पिन्धाय के उके पीलातुस ठिन घुराय देलक |
\v 12    ओहे दिन पीलातुस आउर हेरोदेस संग होई गेलयँ | इकर से पहिले उमन एक दूसर कर बैरी रहयँ |
\v 13    पीलातुस महापुरोहितमन आउर सरदारमन आउर आदमीमन के बुलाय के उमन से कहलक |
\v 14    तोहरे इ आदमी के आदमीमन के बहकायक वाला माइन के मोर ठिन लाइन हा, आउर देखा, मोंय तोहर सामने उकर जाँच करलों, मगर जे गोइठ मन कर तोहरे उकर उपरे लगात हा उ गोइठ मन कर बारे में मोंय उकर में कोनों वे दोष नी पाय हों |
\v 15    न हिरोदेस हों, काकि ऊ उके हमर ठिन घुराय देलक : आउर देखा, उकर से एइसन कोनों  नी होलक कि ऊ मरण दण्ड कर लायक ठहराल जाई |
\v 16    इकर लागिन मोंय उके पिटवाय के छोइड़ देवोन |
\v 17    तलेक सउब मिल के चिल्लाय उठलयँ,
\v 18    कि इकर काम तमाम काइर दे आउर हमर लागिन बरअब्बा के छोइड़ दे |
\v 19    एहे कोनों बलवे कर चलते जे नगर में होई रेहे, आउर माइर मोराएक कर चलते जेहेल घर में डालाल जाय रेहे |
\v 20    मगर पीलातुस यीशु के छोड़ेक कर इच्छा से आदमीमन के फिर समझालक |
\v 21    मगर उमन चिल्लाय के कहलयँ ; कि उके क्रूस उपरे चढ़ाव, क्रूस उपरे |
\v 22    ऊ तीसरा बार उमन से कहलक ; काले ऊ कोन सा दोष काइर हे ? मोंय उकर में मरण दण्ड कर लायक कोनों बात नी पालों ! इकर लागिन मोंय उके पिटवाय के छोइड़ देवोन |
\v 23    मगर उमन चिल्लाय-चिल्लाय के पीछे पाइड़ गेलयँ, कि ऊ क्रूस उपरे चढ़ाल जाओक आउर उमनक चिल्लाएक बढ़ते जात रेहे |
\v 24    से पीलातुस हुकूम देलक, कि उमनक विनती कर मोताबिक करल जाओक ||
\v 25    आउर ऊ उ आदमी के जे बलवे आउर माइर-मोराएक कर चलते जेहेल घर में डालाल जाय रेहे, आउर जेके उमन मांगोत रहयँ, छोइड़ देलक ; आउर यीशु के उमनक इच्छा कर मोताबिक सोंइप देलक ||
\v 26    जेखन उमन उके लेई जात रहयँ, तो उमन शमौन नाँव एक कुरेनी के जे गाँव से आवोत रेहे, धाइर के उकर उपरे क्रूस के लाइद देलयँ कि उके यीशु कर पीछे-पीछे लेई चली ||
\v 27    आउर आदमीमन कर बड़का भीड़ उकर पीछे होई लेलक : आउर ढेइर हें जनाना मन हों, जे उकर लागिन छाती पीट के आउर कंदा-रोवां करत रहयँ |
\v 28     यीशु उमनक बाटे मुइड़ के कहलक, हे यरूशलेम कर बेटीमन, मोर लागिन न कांदा ; मगर अपन आउर अपन छाउवा-पुता मन लागिन कांदा |
\v 29    काकि देखा, ऊ दिन आवोत हे, जे दिन कहबयँ, धन्य हेकयँ उमन जे बाँझ अहयँ,आउर ऊ गर्भ जे नी जनम देलयँ आउर ऊ स्तन जेमन दूध नी पिलालयँ |
\v 30    उ समय उमन पहारमन से कहेक लगबयँ, कि हमर उपरे गिरा, आउर टोंगरीमन से हमरे के ढाँइप लेवा |
\v 31    काकि जेखन उमन हरियार गाछ कर संगे एइसन करेन, तो सुखल कर संगे का कोनों  नी कराल जाई ?
\v 32    उमन आउर दुई झन आदमीमन के हों जे बदमाश रहयँ उकर संगे घात करेक लागिन लेई चललयँ |
\v 33    जेखन उमन उ ठाँव जेके खोपड़ी कहेन पोहोंचलय, तो उमन हुवाँ उके आउर उ बदमाश मन के हों एक झन के भातखाइया बाटे आउर दूसरा के लेंगा बाटे क्रूस उपरे चढ़ालयँ |
\v 34    तलेक यीशु कहलक ; हें आबा इमन के माफ कर, काकि इमन नी जानेन कि का करोत हयँ ?  आउर उमन चिट्ठी मन डाइल के उकर लुगा के बाइट लेलयँ |
\v 35    आदमीमन ठड़ाय- ठड़ाय के देखत रहयँ, आउर सरदार हों ठट्ठा काइर-काइर के कहत रहयँ ? कि ई आउर मन के बचालक, अगर ई परमेश्वर कर मसीह हेके आउर उकर चुनाल हेके, तो अपने के बचाय लेवोक |
\v 36    सिपाहीमन हों पासे आएके आउर सिरका देई के उकर ठट्ठा काइर के कहोत रहयँ |
\v 37    अगर तोंय यहूदी मन कर राजा हेकिस, तो अपने आपके बचाव |
\v 38    आउर उकर उपरे एक पत्र हों लगाल रेहे, इ यहूदी मन कर राजा हेके |
\v 39    जे बदमाश मन लटकाल रहयँ, उमन में से एक झन उकर निन्दा काइर के कहलक ; का तोंय मसीह नी हेकिस ? तो फिर अपने के आउर हमरे के बचाव |
\v 40    इ ले दुसरा झन उके डाँइट के कहलक, का तोंय परमेश्वर से हों नी डराइस ? तोंय हों ओहे सजा पावोत हिस |
\v 41    आउर हमरे तो न्याय मोताबिक सजा पावोत हीं, काकि हमे अपन काममन कर ठिक फल पावोत हीं; मगर ई कोनों गलती काम नी काइर हे |
\v 42    तलेक ऊ कहलक ; हे यीशु जेखन तोंय अपन राइज में आबे, तो मोर सुधि लेबे |
\v 43    ऊ उकर से कहलक, मोंय तोर से सच कहोत हों ; कि आइज हें तोंय मोर संगे स्वर्ग राइज में होबे  |
\v 44    आउर लगभग दुई पहार से तीसरा पहार तक गोटा देश में अंधकार छाया रहलक |
\v 45    आउर बेइर कर इंजोत जात रहलक, आउर मंदिर कर परदा माझे में फाइट गेलक |
\v 46    आउर यीशु जोर से हाकयँ के कहलक ; हें आबा, मोंय अपन आत्मा के तोर हाथ में सोंइप देवोत हों : आउर इ काइह के जीऊ के छोइड़ देलक |
\v 47    सूबेदार, जे कोनो होई रेहे देइख के, परमेश्वर कर बड़ाई करलक, आउर कहलक ; जरुर इ आदमी धर्मी रेहे |
\v 48    आउर भीड़ जे इके देखेक लागिन जमा होई रेहे, ई घटना के देइख के छाती पीटते घुइर गेलक |
\v 49    आउर उकर सउब जान चिन्हार  आउर जे जनाना मन गलीली से उकर संगे आए रहयँ, दुरे हे ठड़ाय के ई सउब के देखोत रहयँ ||
\v 50    आउर देखा यूसुफ नाँव कर एक मंत्री जे सज्जन आउर धर्मी पुरुष रेहे |
\v 51    आउर उमनक विचार आउर उमनक ई काम से खुश नी रेहे ; आउर ऊ यहूदीमन कर नगर अरिमतीया कर बसिंदा आउर परमेश्वर कर राइज कर डहर जोहेक वाला रेहे |
\v 52    ऊ पीलातुस ठिन जाए के यीशु कर लाश माँइग लेलक |
\v 53    आउर उके उतराय के चादर में लपेटलक, आउर एक कब्र में रखलक, जे चट्टाइन में खोदल रेहे ; आउर उकर में केऊ कहियो नी रखल जाय रेहे |
\v 54    ऊ तैयारी कर दिन रेहे, आउर आराम कर दिन शुरू होवेक वाला रेहे |
\v 55    आउर उ जनाना मन जे उकर संगे गलील से आए रहयँ, पीछे-पीछे जाए के उ कब्र के देखलयँ, आउर एहो कि उकर लाश का लेखे रखल जाय हे |
\v 56    आउर घुइर के सुगंधित चींजमन आउर इत्र तैयार करलयँ : आउर आराम कर दिन तो उमन हुकूम कर मोताबिक आराम करलयँ |
\c 24
\p \v 1   मगर हफ्ता कर पहिले दिन बड़े बिहाने के उमन ऊ बेस बासना चींजमन के जे उमन तैयार काइर रहयँ, लेई के कब्र ठिन आलयँ |
\v 2   आउर उमन पाखना के कब्र उपरे से खसकाल पालयँ |
\v 3   आउर भीतरे जाएके प्रभु यीशु कर लाश नी पालयँ |
\v 4   जेखन उमन ई गोइठ से अचरज होत रहयँ तो देखा, दुई झन पुरुष झिलमिलोउवा लुगा पिन्धल उमनक ठिन आए के ठड़ालयँ |
\v 5   जेखन उमन डराय गेलयँ, आउर भुई बाटे मुँह झुकाए रहलयँ ; तो उमन, उमन से कहलयँ ; तोहरे जीते के मरालमन माझे काले खोजल  ?
\v 6   ऊ हियाँ नखें, मगर जी उइठ हे ; याइद करा ; कि ऊ गलील में रहते तोहरे से काइह रेहे |
\v 7   कि जरुरी आहे , कि आदमी कर बेटा पापी मन कर हाथे धरुवाय जाओक, आउर क्रुस उपरे चढ़ाल जाओक ; आउर तीसरा दिन जी उठोक |
\v 8   तलेक उकर बात मन उमन के याइद आलक |
\v 9   आउर कब्र से घुइर के उमन ऊ ग्यारह झन के, आउर, आउर सउब के, इ सउब गोइठ मन के काइह सूनालयँ |
\v 10    जेमन प्रेरितमन से ई गोइठ मन के कहलयँ, उमन मरियम, मगदलीनी आउर योहन्ना आउर याकूब कर आयो मरियम आउर उमनक संग कर आउर जनाना हों रहयँ |
\v 11    मगर उमनक गोइठ उमन के कहनी जइसन समइझ पड़लक, आउर उमन उमनक विश्वास नी करलयँ |
\v 12    तलेक पतरस उइठ के कब्र ठिन कूइद गेलक, आउर झुइक के सिर्फ लुगा पड़ाल देखलक ; आउर जे होई रेहे, उकर से अचरज करते हुए, अपन घर चइल गेलयँ ||
\v 13    देखा ओहे दिन उमन में से दुई झन इम्माऊस नाँव एक गाँव जात रहयँ, जे यरूशलेम से कुछ सात मील दूर रेहे |
\v 14    आउर उमन इ सउब गोइठमन उपरे जे होई रेहे, आपस में गोइठियाते जात रहयँ |
\v 15    आउर जेखन उमन आपस में गोठियाते आउर पूछ-पाछ करोत रहयँ, तो यीशु अपनेहें पासे आए के उमनक संगे होई लेलक |
\v 16    मगर उमनक आँइख एइसन बंद काइर देवाल जाए रेहे, कि उके चिन्हके नी परलयँ |
\v 17    ऊ उमन से पुछलक ; ई का गोइठ हेके, जे तोहरे हींठते-हींठते आपस में करोत हा ? उमन उदास होई के ठड़ाल राइह गेलयँ ?
\v 18    इ सुइन के, उमन में से क्लियुपास नाँव एक आदमी कहलक ; का तोंय यरूशलेम में एकले परदेसी आहिस ; जे नी जानिस, कि इ दिनमन में उकर में का-का हुई हें ?
\v 19    ऊ उमन से पूछलक ; कोन सी गोइठ मन ? उमन उकर से कहलयँ ; यीशु नासरी केर विषय में जे परमेश्वर आउर सउब आदमीमन कर पासे काम आउर वचन में सामर्थी भविष्यवक्ता रेहे |
\v 20    आउर महापुरोहित आउर हमर सरदारमन उके धरुवाय देलयँ, कि उकर उपरे मरण कर हुकूम देवाल जाओक आउर उके क्रूस उपरे चढ़ुवालयँ |
\v 21    मगर हमर आसरा रेहे, कि एहे इस्राएल के छुटकारा देवी, आउर इ सउब बातमन कर सिवाय ई घटना कर होवाल तीसरा दिन हेके |
\v 22    आउर हमर में से कितना जनाना मन हों हमरे के अचरज में डाइल देई हयँ, जे बिहाने के कब्र ठिन जाए रहयँ ||
\v 23    आउर जब उकर लाश नी पलयँ, तो ई कहते आलयँ, कि हमरे स्वर्ग दूत मन कर दर्शन पाए ही जेमन कहलयँ कि ऊ जीते आहे |
\v 24    तलेक हमर संगमन में से कई एक कब्र ठिन गेलयँ, आउर जइसन जनाना मन काइह रहयँ, उसनेहें पालयँ ; मगर उके नी देखलयँ |
\v 25    तलेक यीशु उमन से कहलक ; हे निर्बुद्धिया मन , आउर भविष्यवक्तामन कर सउब बात मन उपरे विश्वास करेक में मंद मति मन !
\v 26    का जरुरी नी रेहे, कि मसीह ई दुःख उठाय के अपन महिमा में प्रवेश करोक ?
\v 27    तलेक ऊ मूसा से आउर सउब भविष्यवक्तामन से शुरू काइर के गोटा पवित्र शास्त्रमन में से, अपन विषय में कराल गोइठमन कर अर्थ उमन के समझाय देलक |
\v 28    इतने में उमन उ गाँव ठिन पोहोंचलयँ, जेहाँ उमन जात रहयँ, आउर उकर ढंग से एइसन जान पड़लक, कि ऊ आगे खोजोत जाएक हे |
\v 29    मगर उमन ई काइह के उके रोकलयँ ; कि हमर संगे रह ; काकि साँझ होई जात हे आउर बेरा अब ढेइर बीत जाय हे | तलेक ऊ उमनक संगे रहेक लागिन भीतरे गेलक |
\v 30    जेखन ऊ उमन कर संग खाएक बइठलक तो ऊ रोटी लेई के धन्यवाद करलक, आउर उके तोइड़ के उमन के देवेक लगलक |
\v 31    तलेक उमनक आँइख खुइल गेलक ; आउर उमन उके चिन्ह लेलयँ आउर ऊ उमनक आँइख से लुइक गेलक |
\v 32    उमन आपस में कहलयँ ; जेखन ऊ डहर में हमर से गोठियात रेहे, आउर पवित्र शास्त्र कर अर्थ हमरे के समझात रेहे, तो का हमर मन में उतेजना नी उत्पन्न होलक ?
\v 33    उमन ओहे बेरा उइठ के यरूशलेम घुइर गेलयँ, आउर ऊ ग्यारह आउर उमन केर संग मन केर जुटाल पालयँ |
\v 34    उमन कहोत रहयँ प्रभु सचमुच जी उइठ हे आउर शमौन के दिखाई देई हे |
\v 35    जब उमन डहर कर गोइठ मन के उमन के बताय देलयँ आउर इ हों कि उमन उके रोटी तोड़ेक बेरा कइसन चिन्हलयँ ||
\v 36    उमन इ गोइठ कहोत ही रहयँ, कि ऊ खुद ही उमनक माझे आएके ठड़ाय गेलक ; आउर उमन से कहलक, तोहरे के शांति मिलोक |
\v 37    मगर उमन घबड़ाय गेलयँ, आउर डराय गेलयँ, आउर बुझलयँ, कि हमरे कोनो भूत के देखोत ही |
\v 38    ऊ उमन से कहलक ; काले घबड़ात हा ? आउर तोहरे कर मन में काले संदेह उठोत हे ?
\v 39    मोर हाथ आउर मोर पाँव के देखा, कि मोंय ओहे हेको, मोके छुई के देखा ; काकि आत्मा कर हड्डी माँस नी होवेल जइसन मोर में देखोत हा |
\v 40    इ काइह के ऊ उमन के अपन हाथ पाँव देखालक |
\v 41    जेखन खुशी कर मारे  उमन के विश्वास नी होलक, आउर ताजुब करोत रहयँ, तो यीशु उमन से पुछलक ; का तोहरे ठिन कोनो खाएक आहे |
\v 42    उमन उके भूनल मछरी कर टुकड़ा देलयँ |
\v 43    ऊ लेई के उमनक सामने खालक  |
\v 44    फिर ऊ उमन से कहलक, ई मोर उ बात मन हेके, जे मोंय तोहर संगे रहते तोहरे से काइह रहों, कि जरुरी आहे, कि जेतना गोइठमन मूसा कर व्यवस्था आउर भविष्यवक्तामन आउर भजनमन कर किताब मन में, मोर विषय में लिखल आहे, सउब पूरा होवोक |
\v 45    तलेक ऊ पवित्र शास्त्र बुझेक लागिन उमन कर बुइझ खोइल देलक |
\v 46    आउर उमन से कहलक, एइसन  लिखल आहे ; कि मसीह दुःख उठाई, आउर तीसरा दिन मोराल मन में से जी उठी |
\v 47    आउर यरूशलेम से लेई के सउब जाइतमन में मन फिराव कर आउर पापमन कर क्षमा कर प्रचार , उकरे नाँव से कराल जाई |
\v 48    तोहरे इ सउब गोइठमन कर गवाह हेका |
\v 49    आउर देखा, जेकर प्रतिज्ञा मोर आबा काइर हे, मोंय उके तोहरे उपरे उतरामूँ आउर जब तक स्वर्ग से सामर्थ नी पाबा, तब तक तोहरे एहे नगर में हाले रहबा |
\v 50    तलेक ऊ उमन के बैतनिय्याह तक बाहरे लेई गेलक, आउर अपन हाथ उठाय के उमन के आशीष देलक |
\v 51    आउर उमन के आशीष देते उमन से जुदा होई गेलक आउर स्वर्ग उपरे उठाय लेवल गेलक |
\v 52    आउर उमन उके दण्डवत काइर के बड़े रीझे-रीझे यरूशलेम घुइर गेलयँ |
\v 53    आउर सोब खन मंदिर में हाजिर होई के परमेश्वर कर बड़ाई करत रहत रहयँ  |
