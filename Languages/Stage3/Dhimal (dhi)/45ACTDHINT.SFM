\id ACT
\ide UTF-8 
\rem Copyright Information: Creative Commons Attribution-ShareAlike 4.0 License 
\h  प्रेरितों के काम
\toc1  प्रेरितों के काम
\toc2  प्रेरितों के काम
\mt1  Acts
\mt1 प्रेरितों के काम
\c 1
\p \v 1  प्रिय, आनाउ थियोफिलोस,का काङ्को लाम्फाको पुस्तकता,येसु:हाइ-हाइ पाहि कालाउ हाइ धिरपाहि गोताङ काथा लेखेधा |'
\v 2 का येसु:को गोताङ जिवनको बारेता लेखेघा,सुरुसोङ वा स्वर्गता तोल्हेपाङ  थेकापा, इङको घटाना जेङ्लि खान्तेङ लाम्फा वाको सो साल्का प्रेरितगेलाइदोफा वा काथापासुहि | प्रेरितगेलाइ हाइ पालि गोइखे दोअ्का काथा पबित्तरो  आत्माको साघाइ  निङ्तेङ वा दोअ्हि |
\v 3 इदोइ गोताङ घातानागेलाइ येसु:को सि:का न्हुसो जेङ्हि,कालाउ वा ताइको प्रेरितगेलाइ दोफा ताइमि सिन्हुका कालाउ सारबुङ्साइका प्रमान गेलाइ पाहि | येसु :सि:कासो सिन्चालाइतेङ ल्होतेङ प्रेरितगेलाइ वासेहेङ न्हेकुरि यए दिना थेकापा हेन्जाङ  खेप  तिङ्हि | वा ओबालाइदोफा परमेस्वरको सारभिको विसोइता दोअ्पिहि |''
\v 4 एलोङ समय जेलाउ येसु: ओबालाइ दोफा चातेङ हिघाहि,वा ओबालाइहेङ यरुसलेम मालाअ्सु दोअ्का काथा दोअ्हि | वा दोअ्हि,''आबा नेलाइको भाअ्सिङ प्रतिग्या पाका,जेदोङ का नेलाइहेङ लाम्फाङ दोअ्लि दोअ्होइका | इङ्को प्रतिग्या निङ्लिको भाअ्सिङ यरुसलेमता र्हुम्लि गोइस्वाना |
\v 5 यु:हान्ना चाहि द्याङ्गेलाइहेङ चिको बप्तिस्ता पिहि,कालाउ न्हुसोको दिनासो नेलाइबुङ पबित्त्तरो आत्मा पाहासो बप्तिस्ता र्हुस्वाना |''
\v 6 प्रेरितगेलाइ जोमहि,इम्बालाइ येसु: हेङ हिअ्हि,''हे प्रभु हाइ इदोइ इस्राएलहेङ नावा सारभिता आरूङ घुरिपाका नाङ्को समय इदोइ दोङ हां ?
\v 7 येसु: इम्बालाइहेङ दोअ्हि,''आबा खिनिङ एलोङ हि,ज्याइहेङ मिति, कालाउ समय गेलाइ गिलि वाको खिनिङ खाबारा हि |''नेलाइ इदोइ काथा गेलाइको बारेता बुझुलि नेलाइको काम माको |
\v 8 जेलाउ पबित्त्तरो आत्मा ना हुता ल्वावा कालाउ नेलाइ सरबुङ निङ्स्वाना | नेलाइ द्याङ्गेलाइको माझाता  काङ्को गवाहि जेङ‌्स्वाना |  लाम्फा नेलाइ  यरुसेलेमको द्याङ्गेलाइ को भाअ्सिङ  गवाहि जेङ्स्वाना  |कालाउ नेलाइ यहुदियाता,सामारियाता कालाउ सुमिङ्को गोताङ थामेको द्याङ्गेलाइहेङ दोअ्स्वाना |''
\v 9 येसु: प्रेरितगेलाइहेङ इङ्को काथागेलाइ दोअ्लि दोअ्तेङ न्हुसो वा हुता बादेल थेकापा तोलिन्हाहि | प्रेरितगेलाइ खाङ्का खाङ्काताङ येसु: बादेल लिता दुल्हि कालाउ इम्बालाइ वासेहेङ तिङ्लि मादोहि |
\v 10 येसु :दुरे हानिकाताङ हिघाहि कालाउ प्रेरितगेलाइ बादेल भारि खाङ्तेङ हिघाहि | एन्साङ्दोङ न्हेमि द्याङ्गेलाइ जाहाका धावा होङ्तेङ इम्बालाइको भेर्पा जाहि |
\v 11 उङ्को न्हेमि द्याङ्गेलाइ प्रेरितगेलाइहेङ दोतेङ ल्वाङ |अ्हि,''गालिलको द्याङ्गेलाइ,नेलाइ इता हाइपालि बादेल भारि खाङ्काताङ जाअ्तेङ हिसुन्हा ? नेलाइ येसु:हेङ नेलाइको सो स्वर्ग तोलिन्हिका तिङ्सुन्हा | जेसाङ नेलाइ वासेहेङ हानिका तिङ्सुन्हा एन्साङ्दोङ वा आरुङ घुरि
\v 12 कालाउ न्हुसो प्रेरित गेलाइ जैतुन तिकारसो यरुसलेम भारि हानिहि , इङ्को लाख यरुसलेमसो मानुबुङ आधा माइल दुरे हिघाहि |
\v 13  प्रेरितगेलाइ सहर लिता दुल्लि  इम्बालाइ इनताङ थामेता हानिहि जेता इम्बालाइ लाम्फा बासा हिका हिघाहि: इङ्को कोठा हुताको तालाता हिघाहि  प्रेरितगेलाइ हिघाहि: पतरस,युहन्ना,याकुब,आन्द्रियास,फ़िलिप | थोमा,ब्रथुलमे,मति | याकुबअ(अल्फायसको चान) कालाउ सिमोन (याकुबको चान) |
\v 14 प्रेरितगेलाइ एदोफाङ हिघाहि,एलोङ्दोङ उदेस्यको भाअ्सिङ इम्बालाइ एअ्कोहरो दोमपातेङ हिघाहि | आधिमि बेबालाइ,मरियम येसु:को आमाइ कालाउ वाको ओनेगेलाइबुङ इनता प्रेरितगेलाइ दोफा हिघाहि |
\v 15 न्हुसोको दिना इन्ता खान्धुरि पाकालाइको सभाउ जेङ्दोङ घाखे ,सभाउता झान्दै तुकुरि (एसाइ एकुरि ) द्याङ्गेलाइ हिघाहि | पतरस जाहि कालाउ दोअ्हि,
\v 16 'ओनेगेलाइ धर्म सास्तरता वचन पुरा जेङ्लि गोइधाखे,जेदोङ वचन येसु:हेङ रिमपाका गेलाइको अगुवा यहुदियाको बिसयता दाउदको नुइसो लामफासोङ पबित्त्तरो आत्मा दोअ्का हिघाहि |
\v 17 हाइपालि पानु इङ्को को गान्दिका केलाइ दोफाङ जेङ्का हिघाहि | कालाउ ओदोङ सेवाता वाको भाग निङ्का हिघाहि |
\v 18 यहुदाहेङ ताका पितेङ इन्सा पालि आराइका हिघाहि | ताइको दुस्त कामको ताका सो एलोङ मिलिङ चोल्हि | कालाउ यहुदा लेता पुरुङ पातेङ थोबिनाहि,कालाउ वाको जिउ न्हे भाग जेङ्तेङ धेनाहि,गोताङ तेरेङ तुम्सिङ उल्लिहि |
\v 19 इङ्को काथा यरुसलेमका गोताङ द्याङ्गेलाइहेङ थाहा जेङ्हि | इङ्को मिलिङ्को मिङ इम्बालाइको भासाता आखेल्दामा ताअ्हि,आखेल्दामाको माने,''हितिको मिलिङ ''(जेङ्खे) |
\v 20 पतरुस दोअ्हि,''भजन सङ्ग्रहता यहुदाको बिसयता इसिका लेखेका हि :  'वाको सो उदादाङ्का जेनाको,कालाउ इनता बासाहिका हासुबुङ माजेनाको,कालाउ इसिकाबुङ लेखेका हि: वाको काम आरू हासुबुङ (बोमि) चुम्पावाको 
\v 21  ओदोङ भाअ्सिङ केलाइको दोफा हिका द्याङ्गेलाइ मध्ये इसिका एमि साल्लि गोइका हि,जेदोङ द्याङ प्रभु येसु:केलाइको माझाता हितेङ लिता-बाहारसो पालाउ हेलालाउबुङ केलाइ दोफा हिघाहि ,
\v 22 कालाउबुङ इसिका द्याङ ज्याइ यु:हान्नाको बप्तिस्ता र्हुतेङ वा केलाइसो हुता चुमपुका दिना थेकापा केलाइ दोफा दोफाङ वाको सिङ्चालका जेङ्का को साक्सि जेङ्लि गोयाङ |''
\v 23 प्रेरितगेलाइ न्हेमि द्याङ्गेलाइ झाराङ्को टोलिको माझाता ताअ्हि | एमि युसुफ, बारनाबास हिघाहि | ज्याहहेङ जस्तस बुङ दोअ्घाखे | भेनेङ द्याङ मतियास हिघाहि |
\v 24 इम्बालाइ एसा दोम्चाकाहि,''झाराङ द्याङ्को हृदयको काथा गिलिदोअ्का प्रभु,इदोइ न्हुमि म्ध्येसो ना हासुहेङ साल्का हिना,इङ्को केलाइहेङ तिङ्पापि |
\v 25 कालाउ उङ्को इदोइ सेवा कालाउ प्रेरितको कामता दुल्लि द्वाको जेदोङ सेवासो यहुदा लाअ्तेङ ताइको निजि थामेता सि:हि |''
\v 26 प्रेरित गेलाइ न्हेअ्मिसो एमिहेङ साल्लि गोला लागाइहि | गोलाता मतियासको मिङ पारिहि | ओदोङ भाअ्सिङ आरु तेएन्हे, प्रेरितगेलाइ सुधाङ वा बुङ एलोङ प्रेरित जेङ्हि |
\c 2
\p \v 1 जेलाउ पेन्तिकोसको दिना लोहि,प्रेरितगेलाइ झाराङ एदोफाङ जोम्का हिघाहि |
\v 2 आचानाक स्वर्गसो बार्का दुर भेर्मा भाइपाङ भेर्माको गालाहोइ इम्बालाइ जेदोङ कोठाता योमतेङ हिघाहि इङ्को कोठाहेङ कोरपाहाङ थुम्हि |
\v 3 इम्बालाइ मे गागाका भाइका तिङ्हि | इङ्को गागाका- भाग-भाग जेङ्तेङ झाराङ द्याङ हुता हानितेङ हि |
\v 4 इम्बालाइ झाराङ पबित्त्तरो आत्मा भरितेङ कालाउ इम्बालाइ भेनेङ-भेनेङ भासा गेलाइता धुइलि तेङ्हि | पबित्तरो आत्मा इम्बालाइ एन्सापालि सरभङ पिहि |
\v 5 ओदोङ बेला यरुसलेमता आधिमि धार्मिक यहुदिगेलाइ हिघाहि,इम्बालाइ सुमिङ्को गोताङ सारभिसो लोका हिघाहि |
\v 6 इम्बालाइ हेन्जा जोसो गाला हिङ्हि,प्रेरितगेलाइ ताइ-ताइको भासा ता धुइका हिङ्तेङ ओबालाइ भारभुसाइका जेङ्हि |
\v 7 इदोइ झाराङ यहुदिगेलाइ इदोइ काथाता भाङ्भाङ्हि , ओबालाइ माबुझिहि कि हेसा पातेङ प्रेरितगेलाइ इसिका पालि दोका जेङ्हि | इम्बालाइ दोअ्हि,''खाङ्सु ! इदोइ द्याङ ज्याइ धुइतेङ हि इम्बालाइ झाराङ गालिलसो लोका गेलाइ  हि |
\v 8 केलाइ इम्बालाइ धुइका काथागेलाइ केलाइकोङ ताइकोङ भासाता हिङ्तेङ हिनाहि | या हेसा सम्भब जेङ्हि ? केलाइ भेनेङ-भेनेङ थामेगेलाइसो लोका हिनाहि :
\v 9 केलाइ इम्बालाइ धुइका काथागेलाइ केलाइकोङ ताइकोङ भासाता हिङ्तेङ हिनाहि | या हेसा सम्भब जेङ्हि ? केलाइ भेनेङ-भेनेङ थामेगेलाइसो लोका हिनाहि :
\v 10 फ्रिगिया,प्याम्फिलिया,मिस्स्रो,साइरिन भेर्पा लिबिया,रोम,
\v 11  क्रेति कालाउ अरबियासो,केलाइ आधिमि जोलोम जातदोङ यहुदियागेलाइ हिनाहि कालाउ आरु आधिमिगेहेङ यहुदि धर्मता परिबर्तन (घुरिपाका) पाका हि | केलाइ इङ्को भेनेङ-भेनेङ सार्भिगेलाइसो लोका हिनाहि | कालाउ केलाइ इङ्को द्याङ्गेलाइहेङ केलाइकोङ ताइकोङ भासाता हिङ्लि दोअ्न्हाखे | इम्बालाइ परमेस्वरको बिसयता दोअ्का झाराङ माहान काथागेलाइ केलाइ बुझिलि दोअ्न्हाखे |''
\v 12 द्याङ्गेलाइ झाराङ भाङ भाङहि कालाउ आवाइतुहि | इम्बालाइ ता-ताइमिता प्रस्न पाहि,''याको मतलब हाइ जेङ्लि दोधाङ ? 
\v 13 कालाउ आरू द्याङ्गेलाइ ओबालाइहेङ खुर्जालाइतेङ  लेङ्पि घाअ्खे | उङ्को द्याङ्गेलाइ सोचेहि कि प्रेरित गेलाइ खुब गोरा आमतेङ मान्हाका हि |
\v 14 कालाउ पतरुस तेए झनादोफा जातेङ बार्का गालाहोइ गोताङ सुदायको द्याङ्गेलाहेङ हिनाको दोअ्तेङ इम्बालाइहेङ  पतरूस दोअ्हि,   काङ्को यहुदि दादा-ओनेगेलाइ कालाउ यरुसलेमको गोताङ द्याङ्गेलाइ कासेहेङ ध्यान पितेङ हिङ्सु ,नेलाइहेङ इदोइ काथा थाहा जेनाको,काङ्को काथा हिङ्सु | का नेलाइ गिलि गोइका आवश्यक काथागेलाइ  दोअ्लि तेङ्का हिघा |
\v 15 इदोइ द्याङ्गेलाइ नेलाइ सोचेका भाइकाङ म्हाका मान्थु,एला भर्खर र्हिमाको क्वाहा खिनिङ बजेका हि |
\v 16 नानि इता जेङ्तेङ हिका काथा  अगमबक्ता  योएल दोअ्का काथा इदोइ दोङ,
\v 17 लास्ताको (आम्तिमको) दिनागेलाइता इसिका जेनाङ दोअ्तेङ परमेस्वर दोअ्हि,(दोअ्खे); का झाराङ द्याङ्गेलाइहेङ काङ्को आत्मा  हुप्याङ्का,कालाउ नेलाइको चानगेलाइ,कालाउ नेलाइको चामिन्दिगेलाइ अगमबानि दोअ्तावा,कालाउ नेलाइको धाना वाजानद्याङ्गेलाइ दर्सन तिनावा,कालाउ नेलाइको आराङ्द्याङ्गेलाइ बिसेस दर्सन तिनावा |
\v 18 ओदोङ बेला,का काङ्को आत्मा  हुप्याङ्का,काङ्को सेवकगेलाइ,वाबाल कालाउ बेबालाइता,कालाउ इम्बाललाइ अगमबानि पावा |
\v 19 का भाङ-भाङङ्का परेका आमेनेगेलाइ हुत्ता बादेलता तिङ्प्याङका , लेता पृथ्विता,का प्रमानगेलाइ प्याङ्का !  इनता हिति,में,कालाउ धुवा गुसुलाइतावा |
\v 20  परमप्रभुको माहान महिमामय दिना लोलि खाङ्तेङ लाम्फा सान्हे कितिकितितावा कालाउ तालि हितिता बद्लियावा | जेजाउ परमप्रभु महिमामय दिना ल्वा |
\v 21 कालाउ ज्याइ-ज्याइ परमप्रभुको मिङ ल्होकावा,वा उदार निनावा |
\v 22 'इस्राएलको दादा-ओनेगेलाइ ,इदोइ शब्दगेलाइ हिङ्पिसु,नासरतको द्याङ येसु:इसिका एलोङ  बिसिस्ट द्याङ हिघाहि, परमेस्वर या झाला-झालापा नेलाइहेङ तिङ्पाहि | ज्याइहेङ परमेस्वर वाकोपाहासो सारभुसाइ का कामगेलाइ,कालाउ भारबुसाइका  चिन्हागेलाइ पाहासो नेलाइको आगाता प्रमानित पाहि | नेलाइहेङ थाहा दोङ हि,कि परमेस्वर नेलाइको माझाता इदोइ कामगेलाइ वाकोसो दोङ पाका हि |
\v 23 येसु:हेङ नेलाइको खुरता सोमपिका हिघाहि कालाउ नेलाइ वासेहेङ सेअ्सुन्हा , जेदोङ द्याङ्गेलाइको साघाइ  र्हुतेङ ज्याइ दोफा परमेस्वरको नियम मान्थु नेलाइ येसु:हेङ क्रुसता ताराइ सुन्हा | कालाउ परमेस्वरहेङ इदोइ गोताङ घाताना जेनाङ दोअ्तेङ थाहा हिघाहि | इदोइ परमेस्वरकोङ योजना हिघाहि,परमेस्वर इसिका योजना हेन्जा लाम्फा दोङ तियार पाका हिघाहि | 
\v 24 येसु:सिका बेथा भोगिलि गोइहि,कालाउबुङ परमेस्वर वासेहेङ सि:कासो लाअ्पाहि,सि:का येसु:हेङ रिमतेङ ताअ्लि मादोहि परमेस्वर येसु: हेङ सि:कासो सिन्हुपाहि |
\v 25 दाउद येसु:को बिसोयोता इसिका दोअ्का हिघाखे: दिनाङ का प्रभुहेङ आगाताङ तिङघा,कासेहेङ बान्चिपालि वा काङ्को दामापाहा हिखे |'
\v 26 ओदोङ भाअ्सिङ काङ्को हृदय सुकापा(आनन्द हि) हि,कालाउ काङ्को नुइ सुकापा धुइखे | काङ्को जिउबुङ आसाता भरोसा पावा |
\v 27 हाइपालि पानु ना काङ्को प्रानहेङ पातालता माअ्लाताना ,नेलाइ ताइको एलोङ खिनिङ पबित्त्तरो जनहेङ तोमता आइलि मापिस्वाना |
\v 28 नेलाइ कासेहेङ हेसा बान्चिलि धिरपासुन्हा नेलाइ काङ्को भेरपा लोस्वाना कालाउ कासेहेङ आनन्द होइ  पोङ्घा स्वाना |
\v 29 ''काङ्को दादा-ओनेगेलाइ,का नेलाइहेङ जातिङको दोअ्लि द्वाङ्का केलाइको पुर्खा  दाउदको बिसोइता वा सि:हि कालाउ लि:हि | वाको तोम एला थेकापा केलाइदोफाङ हि |
\v 30 दाउद एलोङ अगमबक्ता हिघाहि कालाउ परमेस्वर दोअ्का काथागेलाइ गिघाखे | परमेस्वर दाउदहेङ बचन पिका हिघाखे कि वाकोङ जाहानसो हिदोइबुङ एअ्मिहेङ दाउद भाइकाङ राजा बनाइका |
\v 31 दाउद एलोङ अगमबक्ता हिघाहि कालाउ परमेस्वर दोअ्का काथागेलाइ गिघाखे | परमेस्वर दाउदहेङ बचन पिका हिघाखे कि वाकोङ जाहानसो हिदोइबुङ एअ्मिहेङ दाउद भाइकाङ राजा बनाइका |
\v 32 दाउद एलोङ अगमबक्ता हिघाहि कालाउ परमेस्वर दोअ्का काथागेलाइ गिघाखे | परमेस्वर दाउदहेङ बचन पिका हिघाखे कि वाकोङ जाहानसो हिदोइबुङ एअ्मिहेङ दाउद भाइकाङ राजा बनाइका |
\v 33 ओदोङ भाअ्सिङ वाको दामपाहा खुरता हुता तोलिका हि | परमेस्वर वासेहेङ पबित्त्तरो आत्मा पिहि,जेदोङ वा प्याङ्का दोअ्तेङ प्रतिग्या पाका हिघाखे | कालाउ वा इङ्को पबित्तरो आत्मा हुपिहि,जेदोङ नेलाइ एला तिङ्स्वाना कालाउ हिङ्स्वाना |
\v 34 दाउद स्वर्गता मान्हिहि,याते येसु:दोङ हिघाहि जाइ स्वर्ग हानिहि | दाउद ताइमिङ दोङ  दोअ्हि:''परमप्रभु काङ्को प्रभुहेङ दोअ्हि:काङ्को दामपाहाभारि योम |
\v 35 जेलाउ थेकापा नाङ्को सतुरगेलाइ नाङ्को पाइताला लेता माताताङ्का |'
\v 36 ओदोङ भाअ्सिङ झाराङ यहुदि द्याङ्गेलाइ इङ्को सत्ये गिलि गोइखे: परमेस्वर येसु:हेङ प्रभु कालाउ ख्रिस्त बानाएइहि | वा ओदोङ द्याङ हिघाहि ज्याइहेङ नेलाइ क्रुसता किला ताराइसुन्हा कालाउ तोइसुन्हा |''
\v 37 जेलाउ द्याङ्गेलाइ इङ्को हिङ्हि इम्बालाइ मेनाङ दु:खित जेङ्हि | इम्बालाइ पतरुस कालाउ आरू प्रेरितगेलाइ हिअ्हि,ओइ ओनेगेलाइ,केलाइ हाइपालि गोयाङ ?'' 
\v 38 पतरुस इम्बालाइ दोअ्हि,''नेलाइको हृदयगेलाइ कालाउ जिवनगेलाइ परिबर्तन पासु,कालाउ खिनिङ नेलाइ झाराङ येसु:ख्रिस्तको मिङ्ता बप्तिस्ता  र्-र्हुसु | कालाउ परमेस्वर नेलाइको पापगेलाइ स्यामा पापियावा कालाउ नेलाइ पबित्त्तरो आत्मासो उपहार निङ्स्वाना |
\v 39 इदोइ प्रतिग्या नेलाइको भाअ्सिङ कालाउ नेलाइको जामालाइको भाअ्सिङ कालाउ उङ्को गोताङ द्याङ्को भाअ्सिङ्बुङ कालाउ ज्याइ दुरे हि | इदोइ उङ्को झाराङ द्याङ्को भाअ्सिङ कालाउ ज्याइहेङ प्रभु केलाइको परमेस्वर ताइमिताङ काइखे |''
\v 40 पतरुस इम्बालाइहेङ इदोइ कालाउ आरू भेनेङ-भेनेङ हेथे स्ब्दगेलाइसो थिपाहि,''ओबालाइहेङ सेउपाहिबुङ कि ताइमिदोङ नेलाइ इदोइ दुस्त पुस्तासो बान्चिपासु |''
\v 41 कालाउ ज्याइ-ज्याइ वाको काथा साहि इम्बालाइ झाराङ बप्तिस्ता र्- र्हुहि,कालाउ कोकोङ दिना लग भग सुम हाजार द्याङ्गेलाइ ओबालाइको सङ्ख्यता थोपिन्हाहि |
\v 42 इम्बालाइ प्रेरितगेलाइको सिक्स्या,सङ्गति कालाउ तोले एअ्दोफाङ चाघाखे -आमघाखे कालाउ  दोमचाकाता भक्तिदोफाङ दिनाङ समय पिघाखे |
\v 43 प्रेरित गेलाइ हेन्जाङ सरबुसाइका कालाउ भारबुसाइका कामगेलाइ पाहि | कालाउ झाराङ द्याङ भारबुसाइतेङ मनता थिहि |
\v 44 प्रेरित गेलाइ हेन्जाङ सरबुसाइका कालाउ भारबुसाइका कामगेलाइ पाहि | कालाउ झाराङ द्याङ भारबुसाइतेङ मनता थिहि |
\v 45 इम्बालाइ ताइको सम्पति कालाउ मिलिङ आनेमाने पितेङ ज्याइ-ज्याइहेङ जेदोङ आमेनेगेलाइको खाचो हिघाहि ओदोङ आमेने  झाराङहेङ बाखाराइ पिघाखे |
\v 46 इम्बालाइको एनोङ्दोङ मन जेङ्तेङ परमेस्वरको साअ्ता एअ्दोफाङ थुकाघाखे,कालाउ साअ्-साअ्ता तोले पोङ्घाखे कालाउ इम्बालाइ लेङ्चातेङ कालाउ  सुद्द  हृदयसो मिलितेङ चाघाखे,
\v 47 कालाउ परमेस्वरको बाखानाइ पाकाताङ,कालाउ झाराङ द्याङ्गेलाइसो आसिरबाद निङ्तेङ हिघाहि | उदार निङ्कालाइ प्रभु ओबालाइहेङ दिनाङ-दिनाङ हेन्जा सङ्ख्यता थोपि-पिघाखे | 
\c 3
\p \v 1 एअ्नि पतरुस कालाउ यु:हान्ना थानता( मन्दिर ) हानिघाखे,एन्सालाउ दिनाको सुम बजेका हिघाहि | इङ्को दिनाङ्को दोमचाकाइका पहर हिघाहि |
\v 2 जेलाउ इम्बालाइ परमेस्वरको साको सालेङ भारि हानिकाताङ पाघाखे,इन्ता एअ्मि द्याङ हिघाखे | वा जिवन भरिदोङ लेङ्ग्रा हिघाहि | वा तेलि मादोघाखे,ओदोङ भाअ्सिङ द्याङ्गेलाइ वासेहेङ दिनाङ  परमेस्वरको साता चुमाघाखे | कालाउ इम्बालाइ उङको लेङ्ग्राहेङ परमेस्वरको साको एलोङ सोबाइका फिनु मध्ये एलोङ फिनु भेरपा ताघाखे इङ्को फिनुहेङ सोबाइका मेनाङ सुन्दर फिनु दोअ्घाखे |
\v 3 इङ्को दिना उङ्को द्याङ पतरुस कालाउ यु:हान्नाहेङ परमेस्वरको साता लिता दुल्काताङ पाका  तिङ्हि,वा एन्सालाउ ओबालाइ दोफा ताका र्हेहि |
\v 4 पतरुस कालाउ यु:हान्ना उङ्को लेङ्ग्रा द्याङ्हेङ एअ्कोहोरो जाअ्तेङ खाङ्हि कालाउ पतरुस दोअ्हि,''केलाइ खाङ !''
\v 5 उङ्को द्याङ इम्बालाइसो हाइदोङ निङ्लि आसा पातेङ इम्बालाइहेङ बिचार पातेङ खाङ्हि |
\v 6 कालाउ पतरुस दोअ्हि,''काङ्को दोफा हिदोइबुङ सोना कालाउ चान्दि मान्थु,कालाउ काङ्को दोफा जेदोङ हि इङ्को नासेहेङ प्याङ्का | नासरतको येसु: ख्रिस्तको सरबुङ्ता जुरुक्क ल्हो कालाउ तेअ् |''
\v 7 कालाउ न्हुसो पतरुस उङ्को द्याङ्को दाम्पाहा खुर चातेङ ल्होपाहि कालाउ आचानक वाको खोकोइको कालाउ गुलि गाथो गेलाइ बलियाका जेङ्हि |''
\v 8 उङको द्याङ तोङ्हि कालाउ जुरुक्क जाअ्हि कालाउ तेअ्लि तेङ्हि | उङ्को थान्ताको साता इम्बालाइ दोफाङ हानिहि | उङ्को तेअ्काताङ,तोङ्का ताङ,परमेस्वरको स्तुति लोकाताङ हिघाहि |
\v 9 कालाउ झाराङ द्याङ्गेलाइ वासेहेङ तेअ्काताङ पाका कालाउ परमेस्वरको बाखानाइ पाकाताङ पाका तिङ्हि |
\v 10 ओबालाइ वासेहेङ थान(मन्दिर) साको सोबाइका सुन्दर फिनुता (भिख) ताका र्हेलि योमतेङ हिका यादोङ माकोरो दोअ्तेङ वासेहेङ नाल्हि,कालाउ वाको हुत्ता जेङ्का काथाता ओबालाइ भारबुसाइतेङ कालाउ मेनाङ भारबुसाइहि |
\v 11 उङ्को द्याङ पतरस कालाउ यु:हान्नाहेङ तिप्पापा चातेङ हिघाहि | झाराङ द्याङ्गेलाइ   भार्भुसाइहि  जेङतेङ हिघाहि,हाइपालि पानु उङ्को लेङ्ग्रा द्याङ एल्का हिघाहि | इम्बालाइ पतरुस कालाउ यु:हान्ना हिका सुलेमानको मिङ्को दलानता धाअ्हि |
\v 12 उङ्को द्याङ पतरस कालाउ यु:हान्नाहेङ तिप्पापा चातेङ हिघाहि | झाराङ द्याङ्गेलाइ   भार्भुसाइहि  जेङतेङ हिघाहि,हाइपालि पानु उङ्को लेङ्ग्रा द्याङ एल्का हिघाहि | इम्बालाइ पतरुस कालाउ यु:हान्ना हिका सुलेमानको मिङ्को दलानता धाअ्हि |
\v 13 माको ! इङ्कोते परमेस्वर पाका कि रो ? वा आब्राहामको परमेस्वर,इसाहाकको परमेस्वर कालाउ याकुबको परमेस्वर | वा केलाइको गोताङ  आजाइ- आजुगेलाइको (पुर्खागेलाइको) परमेस्वर | वादोङ वाको ख़ास सेवय (आल्ते) येसु:हेङ महिमित बनाइहि ज्याइहेङ नेलाइ से:लि रिमासुन्हा | पिलातस येसु:हेङ लाअ्पिहि निर्नय पाका हिघाहि | कालाउबुङ नेलाइ येसु:केलाइहेङ मागोयाङ दोअ्सुन्हा |
\v 14 माको ! इङ्कोते परमेस्वर पाका कि रो ? वा आब्राहामको परमेस्वर,इसाहाकको परमेस्वर कालाउ याकुबको परमेस्वर | वा केलाइको गोताङ  आजाइ- आजुगेलाइको (पुर्खागेलाइको) परमेस्वर | वादोङ वाको ख़ास सेवय (आल्ते) येसु:हेङ महिमित बनाइहि ज्याइहेङ नेलाइ से:लि रिमासुन्हा | पिलातस येसु:हेङ लाअ्पिहि निर्नय पाका हिघाहि | कालाउबुङ नेलाइ येसु:केलाइहेङ मागोयाङ दोअ्सुन्हा |
\v 15 कालाउ नेलाइ एलोङ इसिका द्याङ्हेङ सेअ्सुन्हा ज्याइ जिवन पिका स्रोत हिघाखे ! कालाउ परमेस्वर वासेहेङ सि:कासो सिन्हुपाहि | केलाइ याको गवाहि हिनाहि केलाइ ताइकोङ मिसिया होइ तिङ्का हिनाहि |
\v 16 येसु:ता खान्धुरि हिनाङ इदोइ द्याङ एला एल्का हि | इसिका जेङ्लिको कारन चाहि केलाइ येसु:को सरबुङता पुरा खान्धुरि ताअ्न्हाखे | येसु:ता खान्धुरि जेङ्नाङ इङ्को द्याङ एल्का हि,नेलाइ वासेहेङ तिङ्सुखेना कालाउ नेलाइ वासेहेङ नाल्सुखेना |
\v 17 काङ्को दादा-ओनेगेलाइ,नेलाइ येसु:हेङ हाइ-हाइ पासुन्हा,का गिखा | नेलाइ ताइमिदोङ माबुझिसुन्हा नेलाइ हाइ पातेङ हिघासुखेन्हा ? नेलाइको सासकगेलाइबुङ माबुझिहि |
\v 18 परमेस्वरको चान ख्रिस्त दुःख भोगिलि गोयाङ गोताङ, परमेस्वर अगमबक्ताको माध्याम पाहासो दोअ्कलि दोअ्का हिघाहि एसापा इदोइ अगमबानि वा एसापा पुरा पाहि |
\v 19 ओदोङ भाअ्सिङ नेलाइ ताइको हृदयगेलाइ  कालाउ जिवन परिबर्तन पालि गोयाङ ! परमेस्वर भारि घुरिसु कालाउ वा नेलाइको पापगेलाइ स्यामा पाप्यावा |
\v 20 कालाउ न्हुसो प्रभु नेलाइहेङ आत्मिक माइसाका समय प्यावा | वा येसु:हेङ दिङ्गिल्प्यावा, ज्याइहेङ वा नेलाइको भाअ्सिङ ख्रिस्तको रूपता साल्का हि |
\v 21 कालाउ येसु:एन्सालाउ थेकापा स्वर्गताङ हिलि गोयाङ, जेलाउ थेकापा गोताङ आनेमाने  आरूङ लाम्फाको भाइपाङ माजेङ्पा भरि | परमेस्वर इदोइ समयको बिसोयोता हेन्जा लाङम्फाङ वाको पबित्त्तरो अगमबक्ता पाहा दोअ्लि दोअ्का हिघाहि |
\v 22 मोसा दोअ्का हिघाहि,''परम प्रभुपरमेस्वर कासेहेङ जेसाङ,जाअ्पाका हि,एन्साङ नेलाइको दादा-ओनेगेलाइको माझासो एलोङ अगमबक्ता नेलाइको भाअ्सिङ प्याङ | वा नेलाइहेङ जेदोङ -जेदोङ द्वावा इङको गोताङ काथा नेलाइ हिङ्लि गोइस्वाना |
\v 23 एदि हासुबुङ द्याङ उङ्को आगम बक्ताको दोअ्का माहिङ्पिनु,वासेहेङ परमेस्वरको द्याङ्गेलाइको खेनावा (अलग) कालाउ वासेहेङ नासा पावा |'*
\v 24 सामुएल कालाउ झाराङ आरू भेनेङ अगमबक्तागेलाइ ज्याइ वाको न्हुसो लोहि परमेस्वरको भाअ्सिङ धुइहि कालाउ इम्बालाइ इङ्को समयको बारेता दोअ्हि | 
\v 25 नेलाइ अगमबक्तागेलाइ जेदोङ दोअ्हि इङ्को ग्रहन पालि दोअ्का हिसुन्हा | नेलाइ परमेस्वर कालाउ नेलाइको आजु-आजाइगेलाइ (पुर्खागेलाइको) माझाता ताअ्का कारार कि:का हिसुन्हा | परमेस्वर नेलाइको (पुर्खा) आबा आब्राहामहेङ दोअ्हि,'पृथ्विता हिका गोताङ सारभिगेलाइ नेलाइको सन्तानसो धन्यको जेनावा |
\v 26 परमेस्वर वाको ख़ास आल्तेहेङ (सेवक) दिङ्गिल्हि,वा,वासेहेङ लाम्फा नेलाइकोता दोङ दिङगिल्हि | नेलाइ झाराङ दुस्त काम (दुस्त दामासो ) लाअ्पातेङ आसिस पिलि परमेस्वर येसु:हेङ दिङ्गिल हि |''
\c 4
\p \v 1 जेलाउ पतरुस कालाउ यु:हान्ना द्याङ्गेलाइ दोफा काथापाकाताङ हिघाहि,आधिमि द्याङ्गेलाइ इम्बालाइकोता लोहि | इम्बालाइ यहुदि धामिगेलाइ  थानको  (मन्दिर) सामाराइ पाकागेलाइको कप्तान कालाउ आधिमि सादुकिगेलाइ हिघाहि |
\v 2 पतरुस कालाउ यु:हान्नाहेङ  द्याङ्गेलाइ चेरतामपाका हिघाहि,हाइपालि पानु येसु:ता द्याङ्गेलाइ सि:कासो सि:न्हुखे, दोअ्तेङ ओबालाइ द्याङ्गेलाइहेङ ये;सुको उधारन पितेङ धिर पाघाखे कालाउ घोसाना पादोङ्घाखे |
\v 3 यहुदि अगुवागेलाइ पतरुस कालाउ यु:हान्नाहेङ रिम्हि कालाउ झ्यालखानाता हवाहि | बेलालि दोअ्का हिघाहि,ओदोङ भाअ्सिङ पतरुस कालाउ युहन्नाहेङ भेनेङ दिना थेकापा झ्यालखानाता ताअ्हि |
\v 4 कालाउ हेन्जा द्याङ्गेलाइ ज्याइ-ज्याइ पतरस कालाउ यु:हान्नाको ये:बानाल हिङ्का हिघाहि,इम्बालाइ खान्धुरि पाहि ओदोङ भाअ्सिङ इन्ता लगभग ना-हाजार वाबालाइ खान्धुरि पाकालाइ हिघाहि |
\v 5 न्हु दिना यहुदि सासकगेलाइ,कालाउ यहुदि धर्म गुरुगेलाइ कालाउ सास्तिरिगेलाइ यरुसलेमता जोमका हिघाहि |
\v 6 .प्रधान धामि ह्न्नास,कैयाफा,यु: कालाउ अलेकजान्दरगेला इनता हिघाहि गोताङ द्याङ्गेलाइ जेदोङ प्रधान धामि चुनिका एलोङ जाहानको  इनता हिघाहि |
\v 7 इम्बालाइ पतरुस कालाउ यु;हान्नाहेङ झाराङ्को आगाता जाअ्पाहि | यहुदि अगुवागेलाइ,ओबालाइहेङ हेन्जाङ खेप हिअ्हि,''उङ्को लेङ्ग्रा द्याङ्हेङ नेलाइ हेसापातेङ एल्पासुन्हा ? हासुको खाबारा चुमतेङ नेलाइ एसा पासुन्हा ?
\v 8 कालाउ पबित्त्तरो आत्मा होइ पतरुस पोङ्घाहि,वा इम्बालाइहेङ दोअ्हि,''द्याङ्गेलाइको अगुवागेलाइ कालाउ बार्का धामिगेलाइ :
\v 9 नेलाइ इसिका रेमका काम पाका बिसयता ऐला केलाइहेङ प्रस्न पासुखेना कि इदोइ लेङ्ग्रा द्याङ हेसा एल्हि ?
\v 10  नेलाइ झाराङ यहुदि द्याङ्गेलाइ गिसु कि इदोइ लेङ्ग्रा द्याङ नासरतको येसु:ख्रिस्तको सरबुङ सो एल्का जेङ्का हि ! ज्याइहेङ नेलाइ क्रुसता ताराइसुन्हा |परमेस्वर वासेहेङ सि;कासो जिवनता ल्होपाहि,इदोइ द्याङ लेङ्ग्रा हिघाहि,कालाउ एला ठिक हि , वा नेलाइको आगाता जाअ्लि दोअ्का हि,इदोइ गोताङ येसु:को सरबुङ होइ जेङ्नाङ !  
\v 11 इदोइ इङ्कोङ उन्थुइ,ज्याइ ना बानाइलि माकिसुन्हा,ओदोङ एला कुन्हाको पुरुङ-उन्थुइ जेङ्लि लोका हि |
\v 12 आरू हासुङ्ताबुङ, मुक्ति मान्थु,हाइपालिपानु केलाइ मुक्ति निङ्लि स्वर्गलेता द्याङ्गेलाइ कोता भेनेङ हिदोइबुङ मिङ पिका मान्थु |''
\v 13 यहुदि अगुवागेलाइ गिहि कि पतरुस कालाउ यु:हान्नाता हिदोइ बुङ इन्सिका तालिम कालाउ सिक्स्या मान्थु दोअ्तेङ  कालाउ अगुवा गेलाइ पतरुस कालाउ यु:हान्नाता साहस पातेङ धुइकाबुङ तिङ्का हिघाखे |ओदोङ भाअ्सिङ इम्बालाइ भारबुसाइका हिघाहि | कालाउ न्हुसो खिनिङ इम्बालाइ पतरुस कालाउ यु:हान्ना येसु:दोफाङ हिघाहि दोअ्तेङ थाहा गिहि |
\v 14 इम्बालाइ उङ्को लेङ्ग्रा द्याङ्हेङ न्हेलोङ प्रेरितगेलाइको भेरपा योमतेङ हिका तिङ्हि | उङ्को द्याङ एल्का हिघाहि,ओदोङ भाअ्सिङ इम्बालाइ इङ्को प्रेरितगेलाइको दोअ्का काथाता हाइदोङ बिरुदृ पालि मादोहि |''
\v 15 यहुदि अगुवागेलाइ इम्बालाइहेङ माहासभाउसो बाहार हानेलि दोअ्हि कालाउ न्हुसो इङ्को यहुदि नेता गेलाइ ता-ताइमि एला हाइ पालि गोयाङ दोअ्का काथाता काथा दोअ्सुलि तेङ्हि |
\v 16 इम्बालाइ दोअ्हि,''केलाइ इङ्को प्रेरितगेलाइ दोफा हाइपालि गोयाङ ? यरुसलेमको झाराङ द्याङ्गेलाइ गिका हि कि इम्बालाइ बार-बारका भारबुसाइका कामगेलाइ पाका हि | इदोइ सरलङ्ग  हि,केलाइ यासेहेङ सत्ये माको दोअ्लि मादोवाङ | 
\v 17 कालाउ नेलाइ इम्बालाइहेङ येसु:को बिसययोता  आरुङ हेन्जा माअ्दोलितेङ  केलाइ इम्बालाहेङ थिपालि  गोयाङ | कालाउ इङ्को  काथागेलाइ  द्याङ्गेलाइको माझाता  झन  माचार -चाराइ यावा |''
\v 18 यहुदि अगुवागेलाइ पतरुस कालाउ यु:हान्नाहेङ आरुङ  लिता काइहि,इम्बालाइ,ओबालाइहेङ दोअ्हि द्याङ्गेलाइहेङ येसु:को मिङ ता हाइदोङ काथागेलाइ माधिरपासु दोअ्तेङ आग्या पिहि |
\v 19 पतरुस कालाउ यु:हान्ना इम्बालाइ उत्तर पिहि,''परमेस्वरको काथा आगाता हिदोइ ठिक हि ? नेलाइहेङ हिङ्लि कि परमेस्वरहेङ ? नेलाइ ताइमिङ्दोङ बिचार पासु |''
\v 20 केलाइ सिकापा हिलि माद्वाङ,केलाइ जेदोङ हिङ्नाहि कालाउ तिङ्नाहि केलाइ इङ्को काथागेलाइ द्याङ्गेलाइहेङ दोअ्लि गोयाङ |''
\v 21 इम्बालाइ साजाय पिका हिदोइबुङ उपाय मान्थुतेङ ओबालाइहेङ झन हेन्जा धमकि तिङ्पितेङ लाअ्पिहि,हाइपालि पानु जेदोङ घाताना जेङ्का हिघाहि इङ्कोको भाअ्सिङ झाराङ द्याङ्गेलाइ परमेस्वरको बाखानाइ पातेङ हिघाखे |
\v 22 हाइपालि पानु जेदोङ द्याङ सरबुङ्सो एल्का पाका हिघाखे,वाको उमेर द्याकुरि बासार खान्तेङ हेन्जा हिघाहि |
\v 23 पतरुस कालाउ यु:हान्ना यहुदि अगुवागेकेलाइको सभाउ लाअ्तेङ ताइको सानाइतिगेलाइ दोफा लोहि | इम्बालाइ ताइको सानाइतिगेलाइहेङ मुख्य (बार्का) धामिगेलाइ कालाउ धर्म गुरुगेलाइ जेदोङ-जेदोङ दोअ्का हिघाहि गोताङ दोअ्पिहि |
\v 24 जेलाउ खान्धुरि पाकालाइ इङ्को हिङ्हि,इम्बालाइ झाराङ परमेस्वरहेङ एलोङ्दोङ हृदयहोइ दोमचाकाइ हि | इम्बालाइ दोमचाहि,''हे प्रभु,ना दोङ एलोङ खिनिङ हिना ज्याइ पृथ्वि,बादेल,समुन्द्र कालाउ इङ्को गेलाइता हिका गोताङ आमेने इदोइ पृथ्विता बानाइहि |
\v 25 केलाइको आजु (पुर्खा) दाउद नाङ्को सेवक हिघाहि | पबित्त्तरो आत्मापाहा वा इङ्को वचनगेलाइ लेखिहि: खान्धुरि मापाकालाइ हाइपालि झाअ्मिरिहि,कालाउ दयाङ्गेलाइ माजेङ्का काथागेलाइ हाइपालि फोम पाहि ?
\v 26 पृथ्विको राजागेलाइ,सासकगेलाइ परमप्रभु कालाउ वाको खिस्त बिरुदृ धुम पालि एनोङ थामेता जोमका हि |'
\v 27 हाइपालिपानु जातिङ्को ना अभिसेक पाका,नाङ्को पबित्त्तरो सेवक (आल्ते) येसु:को बिरुदृता हेरोद ,कालाउ पन्तियास पिलातस उधिन्हेमि,खान्धुरि मापाका कालाउ इस्राएलगेलाइ दोफा इदोइदोङ सहरता जोमका हिघाहि |
\v 28  इदोइ गोताङ द्याङ्गेलाइ ना-नाङ्को सरबुङ कालाउ बुदिृ होइ योजना पाका गोताङ काम पालि एलोङ्दोङ जेङ्हि |
\v 29 एला हे प्रभु,इम्बालाइको थिकापा हुता नजर पापि,कालाउ नाङ्को बान्धाइतिगेलाइहेङ गोताङ सहास पि कालाउ नाङ्को वचन धुइलि पि,
\v 30 प्रमानगेलाइ पितेङ कालाउ नाङ्को पबित्त्तरो सेवक येसु:को मिङ पाहा भारबुसाइका काम पातेङ उङ्को मासाधिका द्याङ्गेलाइहेङ एल्पातेङ नाङ्को सरबुङ तिङ्पापि |''
\v 31 खान्धुरि पाकालाइ दोमचालि दोअ्तेङ इम्बालाइ ऐ -थामे जोमहि इन्ता हेङ्गालाइन्हाहि,कालाउ इम्बालाइ झाराङ पबित्त्तरो आत्मा सो पोङ्घाहि,कालाउ इम्बालाइ साहसपातेङ परमेस्वरको वचन दोअ्हि |
\v 32 खान्धुरि पाकालाइको हुल (समुह) झाराङ एलोङ्दोङ हृदय कालाउ एलोङ्दोङ आत्मा हिका हिघाहि,कालाउ इम्बालाइ मध्येसो एअ्मिबुङ ताइको धन-सम्पतिको हिदोइबुङ आमेने इदोइ काङ्को केलाइको दोअ्तेङ मादोअ्घाखे | कालाउ इम्बालाइको गोताङ आमेने साझा हिघाहि |
\v 33  प्रभु येसु:को सि:का सो सिन्हुका जेङ्काको बारेता प्रेरितगेलाइ बार्का सरबुङको गवाहि पिघाखे | कालाउ  परमेस्वर झाराङ खान्धुरि पाकालाइहेङ हेन्जा आसिरबाद पिघाखे |
\v 34 इम्बालाइ हासुहेङ्बुङ हिदोइबुङ आमेनेको खाचो(गोइहिघापानु) परिघाखे ,हाइपालि पानु ज्याइ-ज्याइको ताइको मिलिङ कालाउ सा गेलाइ हिघाखे पितेङ ताका चुमाघाखे |
\v 35 इम्बालाइ पिकासो निङ्का ताका प्रेरितगेलाइहेङ पि:हि , कालाउ न्हुसो झाराङ ओबालाइहेङ जेदोङ-जेदोङ आमेने गोइघाखे ओदोङ आमेनेगेलाइ बाराइपिघाखे |
\v 36 खान्धुरि पाकालाइ मध्ये सो एमिको मिङ युसुफ हिघाहि | प्रेरितगेलाइ वासेहेङ बर्नाबास दोअ्घाखे | ''बर्नाबास' मिङ्को माने जेङ्खे ''द्याङ ज्याइ आरु भेनेङ्हेङ साघाइखे |'' वा साइप्रस सारभिको एमि लेबि हिघाहि |
\v 37 युसुफको ताइकोङ मिलिङ हिघाहि,इङ्को मिलिङ वा पिहि कालाउ वा पिकासो निङ्का ताका प्रेरितगेलाइहेङ पि:हि
\c 5
\p \v 1 ह्ननिया मिङ हिका एमि द्याङ हिघाहि,वाको बे' को मिङ सफिरा हिघाहि , ह्ननिया आधे मिलिङ पि:हि |
\v 2 कालाउ इङ्को मिलिङ ताकासो आधे वाको बे' को काथाता साअ्तेङ आधे भाग ताइमि दोफा ताहि | कालाउ आधे भाग चुमातेङ प्रेरितगेलाइहेङ पि:हि |
\v 3 पतरुस दोअ्हि,''ह्ननिया ना हाइपालि ताइको हृदय मासानहेङ पिन्हा ? ना पबित्त्तरो आत्माहेङ धाताइन्हा , ना नाङ्को मिलिङ पिन्हा,कालाउ ताइको भाअ्सिङ ना हाइपालि पिका ताकासो आधे भाग ताअन्हा ?
\v 4 मिलिङ पिलि लाम्फा,इङ्को नाङ्कोङ हिघाहि ,कालाउ इङ्को पिलि दोअ्तेङ बुङ,ना इङ्को ताका चाहेका थामेता चालाइलि दोअ्घाना | इसिका मारेम्का काम पाका मन नाङ्को ता हेसा लोहि ? ना परमेस्वरहेङ धाताइन्हा केलाइ द्याङ्हेङ माको |''
\v 5 इदोइ काथा हिङ्तेङ ह्ननिया भोनोइता थोबिन्हाहि कालाउ वाको जिउ हानिहि |या काथा हिङ्कालाइ झाराङ थिहि,
\v 6 कालाउ वाजानगेलाइ ल्होतेङ वासेहेङ धावाहोइ लुमहि कालाउ बाहार चुमतेङ लिअ्हि ,कालाउ झाराङ द्याङ्गेलाइ इङ्को  घटानाको  बिसयता हिङ्तेङ थिहि | 
\v 7 नितिमाको सुम बजे न्हुसो वाको बे' सफिरा लिता लोहि | वासेहेङ ताइको के हुता इन्सिका घाताना घतेका थाहा मान्थुघाखे |(मामथुघाहि )
\v 8 पतरुस वासेहेङ हिअ्हि, ''   नेलाइ मिलिङ पितेङ ना ताका हेथे निङ्न्हा,कासेहेङ दोअ्,एदि झोकोता खिनिङ ना मिलिङ पिन्हा ?'' सफिरा दोअ्हि,''एइ,केलाइ मिलिङ पितेङ निङ्का ताका ओङ्को झोको खिनिङ |''
\v 9 कालाउ पतरुस दोअ्हि,''नेलाइ प्रभुको आत्माहेङ जाचिलि हेसा मिलिसुन्हा ? खाङ्सु,नाङ्को के' हेङ लिअ्कालाइ फिनु ताङ हि कालाउ इम्बालाइ नासेहेङ फातेङ बाहार चुम्पावा |''
\v 10 ओदोङ घुरि सफिरा वाको खोकोइता तुसोपा लोङ्हि कालाउ वाको जिउ हानिहि | उङ्को वाजानगेलाइ लोतेङ  वासेहेङ सि:का निङ्हि | ओबालाइ वासेहेङ एन्साङ्दोङ बाहार चुम्पुहि कालाउ वाको के को भेरपाङ वासेहेङ्बुङ लिअ्हि |
\v 11 गोताङ खान्धुरिपाकालाइ कालाउ आरु भेनेङ द्याङ्गेलाइ इसिका घातानागेलाइ हिङ्तेङ झाराङ थिहि |
\v 12 प्रेरितगेलाइ द्याङ्गेलाइको माझाता हेथे-हेथे चमत्कारगेलाइ कालाउ भाङ-भाङ्का कामगेलाइ पाहि | प्रेरितगेलाइ एदोफाङ सुलेमानको दालानाता हिघाहि | इम्बालाइ झाराङ्को एलोङ्दोङ उदेस्य हिघाहि |
\v 13 हासुबुङ प्रेरितगेलाइ दोफा मिलिलि आरबुङ मापाहि बुरु गोताङ द्याङ्गेलाइ प्रेरितगेलाइको बिसोयोता रेमकाङ काथा पाहि 
\v 14 कालाउ बुरू हेन्जा द्याङ्गेलाइ,न्हेमिदोङ वाबालगेलाइ कालाउ बेबालाइ प्रभुता खान्धुरि पाहि कालाउ खान्धुरिपाकालाइको जेरता जोम्लि लोहि |
\v 15 ओदोङ भाअ्सिङ मिसा लोतेङ मासाधेका द्याङ्गेलाइहेङ दामा-दामाताचुमाहि | पतरुस लोधोङ्खे दोअ्का दयाङ्गेलाइ हिङ्का हिघाहि , ओदोङ भाअ्सिङ इम्बालाइ मिसा लोतेङ मासाधेकालाइहेङ सिधाउसुधाङ उन्थुइगेलाइता ताअ्हि | हाइपालिपानु इम्बालाइ सोचिहि एदि पतरुसको स्याइरे खिनिङ बुङ मिसालोकालाइकोता धेल्नुबुङ उङ्को मासाधिकागेलाइ एल्लाङ दोअ्तेङ मन पाघाखे |
\v 16 द्याङ्गेलाइ यरुसलेमको द्यापाहाङ सहरगेलाइसो लोका हिघाहि , इम्बालाइ मासाधेका मिसालोकालाइ हेङ कालाउ दोफाङ इम्बालाइहेङ्बुङ चुमाहि ,ज्याइ गेलाइ दुस्त आत्मा (माएल्का मन) धेल्तेङ सानताइका हिघाहि,इम्बालाइ झाराङ एल्हि |
\v 17 बार्का धामि कालाउ वाको सानाइति गेलाइ (इङको जेरको सदुकिगेलाइ दोअ्घाखे) बोमिहेङ मि तु पाहि |
\v 18 इम्बालाइ प्रेरितगेलाइ रिम्हि कालाउ झ्यालखानाता थुनिहि |
\v 19 कालाउ न्हिसिन्ता प्रभुको दुत झ्यालखानासो फिनुगेलाइ हिअ्पिहि कालाउ इम्बालाइहेङ बाहार चुमातेङ दोअ्हि,
\v 20 ''हानेसु कालाउ ''थानको(मन्दिरको) साता दुल्तेङ जाअ्सु कालाउ द्याङ्गेलाइ इदोइ नावा जिवनको बिसयता गोताङ काथा ब्यख्या पासु |''
\v 21  जेलाउ प्रेरितगेलाइ इङ्को काथा हिङ्हि,इम्बालाइ थानता(मन्दिरता)  एरि्हिमाङ हानिहि कालाउ धिरपालि तेङ्हि | झाराङ खान्तेङ बार्का धामि कालाउ वाको भायागेलाइ थुकालि लोहि | इम्बालाइ यहुदि द्याङ झाराङ अगुवागेलाइबुङ चौउघारा साता गोताङ प्रेरितगेलाइहेङ  झ्यालखानासो चुमासो दोअ्तेङ आधमि द्याङ्गेलाइहेङ दिङगिल्हि |
\v 22 जेलाउ इम्बालाइ झ्यालखानाता हानिहि इम्बालाइ प्रेरितगेलाइहेङ निङ्लि मादोहि | कालाउ इम्बालाइ घुरितेङ लोहि कालाउ इङ्को बिसयता यहुदि अगुवागेलाइहेङ दोअ्पिहि |
\v 23  इम्बालाइ दोअ्हि,''झ्यालखानाता बन्द कालाउ रेम्फाङ ताल्चा लागाइका हिघाहि,  लान्ठागेलाइ फिनुताङ जाअ्तेङ हिघाहि | कालाउ जेलाउ केलाइ फिनु हिअ्न्हाहि,झ्यालखाना खालि हिघाहि |
\v 24 जेलाउ थानको (मन्दिरको) साको कप्तान कालाउ मुख्य धमिगेलाइ इङ्को बानाल हिङ्हि कालाउ इदोइ गोताङ्को नतिजा एला हाइ जेनाङ वाला दोअ्तेङ इम्बालाइ प्रेरितगेलाइको बिसयता आवाइ तुहि ?
\v 25 कालाउ एमि द्याङ लोहि कालाउ इम्बालाइहेङ दोअ्हि,''हिङ्सु ! ज्याइहेङ नेलाइ झ्यालखानाता ह्वासुन्हा इम्बालाइ थानको (मन्दिरको) सालेङ्ता दुल्तेङ इन्ता जाअ्तेङ,इम्बालाइ द्याङ्गेलाइहेङ सिक्स्या पिधोङ्खे |'' 
\v 26 कालाउ न्हुसो कप्तान कालाउ वाको द्याङ गेलाइ बाहार उल्लिहि कालाउ प्रेरितगेलाइहेङ रि्म्हि कालाउ इम्बालाइहेङ चुमाहि | कालाउ लान्ठागेलाइ इम्बालाइहेङ जबरजस्ति मापाहि,हाइपालिपानु ओबालाइ  जनता दोअ्फा थिघाखे | लान्ठागेलाइ थिहि हाइ पालि पानु द्याङ्गेलाइ मिसुयावा (क्रोधित) कालाउ ओबालाइहेङ उन्थुइ तोअ्कावा |
\v 27 लान्ठागेलाइ प्रेरितगेलाइ यहुदि सभाउता चुमाहि कालाउ यहुदि अगुवागेलाइको आगाता जाअ्पाहि | प्रधान धामिगेलाइ हिअ्लि तेङ्हि |
\v 28 वा दोअ्हि,''इदोङ द्याङ्को बिसयता द्याङ्गेलाइहेङ हेलाउबुङ हाइबुङ माधिरपासु दोअ्तेङ केलाइ नेलाइहेङ थाङ्का (कडा) आग्या पिका हिघानाहि | कालाउबुङ खाङ्सु नेलाइ इदोइ हाइपासुखेना ! नेलाइ यरुसलेमदोङ नेलाइको सिक्स्या होइ पोङ्घा पापिसुन्हा | नेलाइ उङ्को द्याङ्को हितिको दोसिलिका केलाइ हुता चुमालि भोसुखेना |''
\v 29 पतरुस कालाउ आरू प्रेरितगेलाइ जोबाफ पिहि,केलाइ द्याङ्गेलाइको खान्तेङ परमेस्वरहेङ मानिलि गोइखे |
\v 30 नेलाइ येसु:हेङ सेअ्सुन्हा; नेलाइ वासेहेङ क्रुसता तोइसुन्हा ,कालाउबुङ परमेस्वर ज्याइ केलाइको आजाइ आजुगेलाइको परमेस्वर वासेहेङ सिअ्कासो आरोङ बान्चिपाहि |
\v 31 येसु:हेङ परमेस्वर अगुवा कालाउ मुक्ति दाताको रूपता ताइको दामपाहा ताअ्तेङ तोलेहि | परमेस्वर इसिका पाहि कालाउ कि झाराङ यहुदिगेलाइ ताइको हृदय कालाउ जिनन परिबर्तन पालि द्वाको कालाउ ओबालाइको पापको भाअ्सिङ वाको सो स्यामा र्हुलि द्वाको |
\v 32 केलाइ इदोइ काथाको गवाहि हिनाहि | कालाउ पबित्त्तरो आत्माबुङ  ज्याइ परमेस्वर नेलाइहेङ पिका हिघाहि,ज्याइ वाको आग्या किहि,कालाउ इदोइ काथागेलाइको भाअ्सिङ गवाहि हि |''
\v 33 यहुदि नेतागेलाइ इदोइ काथा हिङ्लि दोअ्तेङ मेनाङ चेरताङ्पातेङ मिसिया जोलपाहि | इम्बालाइ प्रेरितगेलाइहेङ सेअ्लि खाङ्घाखे |
\v 34 फारिसिगेलाइ मध्येसो एमि इङ्को सभाउसो जुरुक्क लोहि,वाको मिङ गमलिएल हिघाहि , वा सास्तिरि हिघाहि,कालाउ झाराङ जनता वासेहेङ मान पाघाखे | वा द्याङ्गेलाइ कोम्हा को भाअ्सिङ प्रेरितगेलाइहेङ साभाउसासो बाहार चुम्पुलि दोहि |
\v 35 कालाउ न्हुसो वा इम्बालाइहेङ दोअ्हि,''इस्राएलको द्याङ्गेलाइ,इदोइ द्याङ्गेलाइहेङ नेलाइ जेदोङ पालि खाङ्सुखेना इङ्कोता आसा होसियार पासु |
\v 36 फोम पासु नानि खान्तेङ लाम्फा खिनिङ हाइ जेङ्का हिघाहि,जेलाउ थुदास लोहि वा ताइमि बार्का द्याङ दोअ्तेङ तागति पाहि | लग-भग दयासाइ द्याङ्गेलाइ वासेहेङ साथ पिहि, कालाउबुङ वासेहेङ सेअ्हि | वाको चात्यागेलाइ चिलिबिलिगिल्हि कालाउ आन्दोलन एन्साङ दोहि |
\v 37 कालाउ गालिलको यहुदा मिङ हिका एमि द्याङ लोहि , उङ्को द्याङ  जनगानाना गान्धिका समय हिघाहि वा आधिमि द्याङ्गेलाइहेङ ताइमि दोफा लागिलिबुङ लागाइहि कालाउ अगुवाइ पाहि | वासेहेङ्बुङ सेअ्हि | कालाउ वाको दोफा लागेका गेलाइ झाराङ चिलिबिलि (आउलिहि) जेङ्हि |
\v 38 ओदोङ भाअ्सिङ एला का नेलाइहेङ दोअ्दोङ्खा;उङ्को द्याङ्गेलाइसो दुरे हिसु,इम्बालाइहेङ एक्लाङ लाअ्पिसु, | एदि इम्बालाइको योजना द्याङ्गेलाइसोनु, माकुनु जेदोङ इम्बालाइ पादोङ्खे इङ्को द्याङ्गेलाइसो नु, असफल जेनावा, |
\v 39 कालाउ एदि उङ्को परमेस्वर पाहासोनु कालाउ नेलाइ इम्बालाइहेङ खोराइलि मादोस्वाना,| नेलाइको धुम परमेस्वर स्वयमको बिरुदृको, धुम जेङ्तेङ दोकावा |'' गमलिएल दोअ्का काथाता यहुदि अगुवागेलाइ सहमति जेङ्हि |
\v 40 इम्बालाइ प्रेरितगेलाइहेङ आरोङ काइहि,इम्बालाइ ओबालाइहेङ दानाइहि कालाउ येसु:को बिसोयोता द्याङ्गेलाइहेङ आरोङ हाइदोङ मादोसु दोअ्हि | कालाउ न्हुसो इम्बालाइ प्रेरितगेलाइहेङ लाअ्पिहि |
\v 41 प्रेरितगेलाइ इङको सभाउ लाअ्तेङ हानेहि येसु:को मिङ्ता एसा अपमानित निङ्लि योग्यो जेङ्काता ओबालाइ लेङ्चाहि |
\v 42 ओबालाइ द्याङ्गेलाइहेङ सिक्स्या पिलि माअ्लाहि कालाउ येसु:दोङ ख्रिस्त हि,दोअ्का ये:बानाल द्याङ्गेलाइहेङ दोअ्लि माअ्लाहि |ओबालाइ दिनाङ दिना परमेस्वरको थान, सा-साता एसापाङ बानाल पाहि 
\c 6
\p \v 1 थुप्प्रुङ-थुप्प्रुङ द्याङ्गेलाइ येसु:को चात्या जेङ्लि तेङ्हि, कालाउ ओदोङ समय हिब्रुगेलाइको बिरुद्ता ग्रिक यहुदिगेलाइ गनगन पालि तेङ्हि,हाइपालिपानु दिनाङ चाका आमेने बाखाराइकाता इम्बालाइको राडिगेलाइहेङ (बिधुवा) गोइका जति चाका-आमका आमेने मानिङ्घाखे |
\v 2 ओदोङ भाअ्सिङ तेन्हे झना प्रेरितगेलाइ इङ्को गोताङ जेरको चात्यागेलाइहेङ एदोफाङ काइहि कालाउ इम्बालाइहेङ दोअ्हि,केलाइ चाका-आम्का आमेनेगेलाइ बाखाराइलि साघाइलि पालिको भाअ्सिङ परमेस्वरको वचन धिरपालि काम चुमाका हिनाहि कालाउ यिदोइ केलाइको भाअ्सिङ रेम्का माको |
\v 3 ओदोङ भाअ्सिङ दाइ-ओनेगेलाइ,नेलाइसोङ न्हिमि झना द्याङ्गेलाइ साल्सु,| इम्बालाइ झाराङ वाबाल हिलि गोयाङ ज्याइको बारेता द्याङ्गेलाइ वा असल हि द्वाको | नेलालाइ ज्याइहेङ साल्सुखेना वा बुदिृ कालाउ पबित्तरो-आत्मासो पोङ्घाका हिलि गोयाङ | केलाइ इम्बालाइहेङ इदोइ काम पालि नियुक्त पाङ |
\v 4 एसा पाहि पानु केलाइ- केलाइको समय दोमचालि कालाउ परमेस्वरको वचन बानाल पाहि गोताङ समय पिलि द्वाङ |
\v 5 चात्यागेलाइ झाराङ जेरदोङ इसिका बिचार मन्दाताअ्हि , कालाउ इम्बालाइ इङ्को न्हिमि झना द्याङ्गेलाइहेङ साल्हि: सित्फनस(खान्धुरि पुरा कालाउ पबित्त्तरो आत्माहोइ पोङ्घातेङ हिका द्याङ) फिलिप,प्रखरस,निकनोर,तिमोन,परमिनास कालाउ निकोलस एन्तिओकको,जो लाम्फा यहुदि जेङ्का हिघाहि |
\v 6 कालाउ न्हुसो ओबालाइ इम्बालाइहेङ चुम्पुहि कालाउ प्रेरितगेलाइकोता जाअ्पाहि ओबालाइ दोमचाकाइ पिहि कालाउ ताइको खुरगेलाइ उङ्को द्याङ्गेलाइ हुसो ताअ्हि |
\v 7 परमेस्वरको बचन हेन्जाङ द्याङ्गेलाइकोता थुकातापादोङ्घाखे,यरुसलेमता चात्यागेलाइको सङ्ख्या हेन्जाङ जेङ्काताङ पाघाखे | हेन्जाङ यहुदि धामिगेलाइबुङ  यिदोइ खान्धुरिता चात्या जेङ्हि |
\v 8 स्तिफ्नस एमि अनुग्रहि कालाउ सारभुसाइका द्याङ,द्याङ्गेलाइको माझाता भारबुसाइका काम गेलाइ कालाउ चमत्कार काम पाहि |
\v 9 कालाउबुङ आधिमि यहुदिगेलाइ लोहि कालाउ स्तिफनदोफा गालाबाजि पाहि, उङ्का यहुदिगेलाइ सभाउ सासो लोका हिघाहि | उङ्को यहुदिगेलाइ साइरिनि लोका हिघाहि | अलेकजेन्द्रिया कालाउ सिलिसिया कालाउ एसिया सो हिघाहि इम्बालाइ स्तिफनदोफा बहस पाहि |
\v 10 कालाउ आत्मासो स्तिफनहेङ बुदिृमानि होइ नुइ धुइलि साघाइतेङ हिघाहि | ओदोङ भाअ्सिङ यहुदिगेलाइ वाको दोफा गालाबाजि पालि मादोहि |
\v 11 कालाउ ओबालाइ आधिमि द्याङ्गेलाइहेङ घुस पितेङ दोअ्लि लगाइहि,''केलाइ मोसा कालाउ परमेस्वरको बिसयता स्तिफनस धर्मको निन्दा (दुसिका) पाका केलाइ हिङ्का हिनाहि |''
\v 12 एसा पातेङ ओबालाइ द्याङ्गेलाइ,धर्म गुरु यहुदि अगुवागेलाइ कालाउ सास्तिरिगेलाइहेङ तोङ्पान्हाहि | कालाउ ओबालाइ मेनाङ तासिङ जितेङ चेरतामपाहि कालाउ ओबालाइ लोतेङ स्तिफ्नसहेङ रि्महि कालाउ ओबालाइ वासेहेङ यहुदि सभाउ साता यहुदिगेलाइको चाउघारा साता जाअ्पाहि |
\v 13 ओबालाइ आधे धाताइका गबाहिगेलाइबुङ चुमाहि, इङको धाताइका गवाहिगेलाइ दोअ्हि,''यिदोइ द्याङ जेलाउबुङ यिदोइ पबित्त्तरो थामेता कालाउ मोसाको नियम बिरुदृ पाखे |
\v 14 हाइपालिपानु यिदोइ द्याङ एसा दोअ्का केलाइ हिङ्का हिनाहि,नासरतको येसु: यिदोइ थामेहेङ नासापाङ,कालाउ मोसा केलाइहेङ पिका मुन्दुमबुङ (रितिरिवाज) बदलियाङ दोअ्खे |' यिदोइ द्याङ दोअ्का केलाइ हिङ्का हिनाहि |''
\v 15 चाउघारा साता योमतेङ हिका झाराङ द्याङ्गेलाइ स्तिफनसहेङ मिङ सुइ-सुइपा खाङ्हि | वाको हा्इ स्वर्गदुतको भाइका तिङ्घाखे,झाराङ इङ्को तिङ्हि |
\c 7
\p \v 1 बार्का धामि स्तिफनसहेङ दोअ्हि,''हाइ यिदोइ काथागेलाइ सत्ये हि ?''
\v 2 स्तिफनस उतर पिहि,''काङ्को यहुदि आबागेलाइ कालाउ दाइ-ओनेगेलाइ,कासिहेङ ध्यान पातेङ हिङ्पिसु  , केलाइको  आजाइ-आजुगेलाइ (पुर्खा) आब्राहामको आगाता महिमामय परमेस्वर प्रकट जेङ्हि | आब्राहाम एन्सालाउ मेसोपोतामियाता हिघाहि | यिदोइ वा हारानता हिलाउ खान्तेङ लाम्फाको काथा हिघाहि |
\v 3 परमेस्वर आब्राहामहेङ दोअ्हि,''नाङ्को सारभि कालाउ इन्ताको नाङ्को द्याङ्गेलाइहेङ लाअ् कालाउ इङ्को सारभिता हाने,का नासेहेङ तिङ्प्याङ्का |'
\v 4 ओदोङ भाअ्सिङ अब्राहाम कल्दि सारभि लाअ्हि कालाउ हारानाता हिलि हानिहि | आब्राहामको आबाको सि:काको न्हुसो वासेहेङ परमेस्वर इङ्को थामेता दिङ्गिल्हि,जेता एला ना हिखेना |
\v 5 कालाउ वा आब्राहामहेङ यिङ्को मिलिङ्को हिदोइबुङ एलोङ टुक्रा ताइको बानाइलि पिहि,खालि वाको ए फुट खिनिङ मापिहि , भरु प्रतिग्या पाका भबिस्यता इङ्को मिलिङ वाको कालाउ वाको उताराधिकारिको जेनावा | कालाउ इङ्को बेला आब्राहामको हिदोइबुङ चान चामेन्दि मान्थुघाखे |
\v 6 परमेस्वर वासेहे दोअ्हि,''नाङ्को सान्तानगेलाइ यिदोइ थामे लाअ्लि गोयाङ कालाउ बोमिको सारभिता भेनेङ थामेता परदेसिको रूपता हिलि गोइस्वाना | इन्ताको द्याङ्गेलाइ इम्बालाइहेङ बान्धाइति (दास)बानायावा कालाउ द्यासाइ बासार थेकापा सानताइतेङ ताअ्तावा |
\v 7 कालाउ का इङ्को सारभिहेङ दण्ड प्याङ्का जेदोङ सारभि नेलाइहेङ बान्धाइति (दास) बानायावा |' परमेस्वर एसा दोअ्खे,जेलाउ नाङ्को द्याङ्गेलाइ इङ्को सारभिसो ओल्लितेङ लावा कालाउ इम्बालाइ यिदोइ थामेता कासेहेङ आराधाना पावा |''
\v 8 परमेस्वर अब्राहामकोदोफा एलोङ करार पाकाहि; यिदोइ करारको चिन्हा चाहि खतना हिघाहि खतनाको माने (झाराङ चानको चाहि तातुइको फोङ्काको धाले ल्हेलि) |'' जेलाउ आब्राहामको चानको जोलोम जेङ्हि,इङ्को येए(एअ्) दिनाको जेङ्लाउ वा खाताना पापिहि | वाको चानको मिङ इसाहाक हिघाहि | कालाउ न्हुसो वा ताइको चान याकुबको बुङ खाताना पाहि , न्हुसो याकुबबुङ ताइको चानगेलाइहेङ एन्साङ पाहि | उङ्को चानगेलाइ न्हुसो तेन्हे झना आबागेलाइ जे
\v 9 कालाउ न्हुसो उङ्को आबागेलाइ युसुफदोफा( डाहा) चेरताङ्पाहि , युसुफहेङ मिस्रो सारभिता बान्धाइति बानाइलि पिहि ,युसुफदोफा परमेस्वर हिघाहि |
\v 10 युसुफहेन्जा दुःख कस्त गेलाइ भोगिल्हि गोइहि,कालाउ परमेस्वर वासेहेङ इङ्को गोताङ दुःख कस्तगेलाइसो बान्चिपाहि , फिरउन मिस्रो सारभिको राजा हिघाखे | वा युसुफहेङ मन्दाताअ्हि कालाउ आदार पाहि,हाइपालिपानु युसुफता परमेस्वरसो निङ्का ग्यान हिघाहि | वा युसुफहेङ मिस्रो सारभिको हाकिम बानाइहि | कालाउ वासेहेङ वाको साको गोताङ द्याङ्गेलाइहेङ सासन पालि खाबारा पिहि |
\v 11 कालाउ ओदोङ समय गोताङ मिस्रो सारभि कालाउ कानानता अनिकाल जेङ्का हिघाहि | अनिकालहोइ द्याङ्गेलाइहेङ कस्त जेङ्हि | केलाइको पुर्खागेलाइ चाका-आमका हाइदोङ निङ्लि मादोहि |
\v 12 याकुब इन्ता मिस्रो सारभिको भाकारगेलाइता से उमको रास हि दोअ्का थाहा गिहि | ओदोङ भाअ्सिङ वा केलाइको   आजाइ-आजुगेलाइहेङ (पुर्खागेलाइहेङ) इन्ता दिङ्गिल्हि | इम्बालाइ इङ्को झाराङ खान्तेङ लाम्फाको पाक पाका (यात्रा) मिस्रो सारभि हिघाहि |
\v 13  कालाउ आरोङ न्हुसो इम्बालाइ इन्ता हानिहि, इङ्को बेला युसुफ ताइको ओनेगेलाइहेङ वा हासु को दोअ्पिहि, कालाउ फिरउन युसुफको जाहानको बारेता गिलि निङ्हि |
\v 14 कालाउ युसुफ वाको आबा याकुबहेङ मिस्रो सारभिता नेउता पालि आधिमि द्याङ्गेलाइ दिङ्गिल्हि | वा गोताङ ताइकोगेलाइहेङ बुङ नेउता पिहि (गोताङ पातेङ सुम कुरि तेना झना द्याङ गेलाइ हिघाहि) |
\v 15 कालाउ याकुब मिस्रो सारभिता लोहि ,याकुब कालाउ केलाइको आजाइ-आजुगेलाइ (पुर्खागेलाइ) मासिपाङ इन्ता हि |
\v 16 कालाउ न्हुसो इम्बालाइको जिउगेलाइ सकेमता पिगिल्हि कालाउ इम्बालाइहेङ तोम्ता ताहि | यिदोइ ओदोङ तोम जेदोङ आब्राहाम सकेमता हामोरको चानगेलाइसो चानदि पितेङ चोल्का हिघाहि |
\v 17 कालाउ न्हुसो इम्बालाइको जिउगेलाइ सकेमता पिगिल्हि कालाउ इम्बालाइहेङ तोम्ता ताहि | यिदोइ ओदोङ तोम जेदोङ आब्राहाम सकेमता हामोरको चानगेलाइसो चानदि पितेङ चोल्का हिघाहि |
\v 18 कालाउ न्हुसो एमि आरुङ भेनेङ राजा मिस्र सारभिता सासन पालि तेङ्हि वा युसुफको बिसयता हाइबुङ थाहा मागिहि |
\v 19 उङ्को राजा केलाइको द्याङगेलाइहेङ नासा पालि मारेम्का बाहानागेलाइ पाहि, वा इम्बालाइको भरखर जोलम जेङ्का जामालगेलाइ स्याको दोअ्तेङ बाहार ताअ्लि कर लागाइहि |
\v 20 इङ्को ओदोङ बेलाको काथादोङ जेलाउ जामाल मोसाको जोलोम जेङ्का हिघाहि | उङ्को मेनाङ सान्साका कालाउ परमेस्वरहेङ लेङ्चापाका जामाल हिघाहि | वासेहेङ वाको आबाको साता सुम माहिना थेकापा पोसिहि |
\v 21 जेलाउ ओबालाइ मोसाहेङ बाहार ओल्लि पाहि,फिरउनको चामिन्दि वासेहेङ ताइकोङ चान भाइपाङ सामेरतेङ पोहिहि |
\v 22 मिस्रोको द्याङ्गेलाइ वासेहेङ ओबालाइ जेदोङ गिका गोताङ खालको बिसोयको बारेता धिरपाहि | वा वचन कालाउ कामता मेहेनेति पाहि |
\v 23 'जेलाउ मोसा द्याकुरि बासार थुकाहि,वाको ताइको यहुदि दाइ-ओनेगेलाइहेङ भेतिलि निर्नय पाहि |
\v 24 मोसा एमि यहुदि मिस्रो द्याङ्हेङ मारेम्का व्यहार पाका तिङ्हि | कालाउ वा उङ्को यहुदिहेङ लाअ्पालि हानिहि कालाउ उङ्को मिस्रो सारभिको द्याङ्हेङ सेअ्हि वा चाहि यहुदिहेङ कुब्यभार पातेङ हिघाहि |
\v 25 परमेस्वर वासेहेङ ओबालाइहेङ दोङ बान्चिपालिको भाअ्सिङ वा इन्ता काम पाघाखे कालाउ यहुदि ओनेगेलाइहेङ बुझियाको दोअ्तेङ मोसा सोचिका हिघाहि | कालाउबुङ इम्बालाइ इङ्को बुझिलि मादोहि |
\v 26 भेनेङ दिना मोसा  न्हेमि यहुदिगेलाइ उधिन्हेमि चेरसुघाखे मोसा तिङ्हि | वा इम्बालाइहेङ माचेरसुसु मिलि पालि भोहि,कालाउ वा दोअ्हि |'ओंइ द्याङ ! नेलाइ दाइ-ओनेगेलाइ हाइपालि नेलाइ ताइ-ताइमिता मारेम्का व्यहार पासुखेना ?
\v 27 जेदोङ द्याङ भेनेङ द्याङ दोफा कुव्यहार पाघाखे वा मोसाहेङ धाकालाइहि,कालाउ दोअ्हि,''हासु नासिहेङ केलाइको सासक कालाउ न्यायकर्ता बानाहि ?
\v 28 जेसाङ ना,आन्जि मिस्रो द्याङ्हेङ से:न्हा,एन्साङ्दोङ कासिहेङ्बुङ से:ताना ?
\v 29 जेलाउ मोसा इन्सिका हिङ्हि वा मिस्रो सारभि लाअ्हि | वा मिद्यानको सारभिता नावा द्याङ भाइपाङ हिलि तेङ्हि कालाउ इन्ताङ वाको न्हेलोङ चानगेलाइको जोलोम जेङ्हि 
\v 30 'द्याकुरि बासार न्हुसो मोसा सिनै लाखको हाइबुङ मान्थुका थामेता हिघाहि, मे धालाङ्गा-धालाङ्पा जोल्तेङ हिका एलोङ झुन्झुरिसो मेको फाइसालामाकासो एमि स्वर्गदुत वाको आगाता तिङ्चालाहि |
\v 31 जेलाउ मोसा इन्सिका तिङहि,वा भारबुसाइ जेङहि | जेलाउ वा भेरपा हानितेङ रेम्फा खाङहि,मोसा परमप्रभुको गालाहोइ दोअ्काताङ पाका हिङहि |
\v 32 परमप्रभु वासेहेङ दोअ्हि,'का नाङ्को आबाको परमेस्वर,आब्राहामको परमेस्वर,इसाहाकको परमेस्वर,याकुबको परमेस्वर |''  मोसा थितेङ फिरलि तेङ्हि | वासेहेङ इङ्को जोल्काताङ पाका झुन्झि वा खाङ्लि साहास मालोहि |
\v 33 परमप्रभु वासेहेङ दोअ्हि,नाङ्को जुत्तागेलाइ होअ् हाइपालिपानु जेदोङ थामेता ना जाअ्तेङ हिना इङ्को पबित्त्तरो थामे हि |
\v 34 का काङ्को द्याङ्गेलाइहेङ मिस्रो सारभिता सहिलि मादोअ्का कस्तगेलाइ भोगिका तिङ्घा | का इम्बालाइको  मनआउलिपाङ खारतेङ (बिलाप) पाका हिङ्घा, ओदोङ भाअ्सिङ का इम्बालाइहेङ बान्चिपालि लेता खुअ्घा | एला लोसु,का नासिहेङ मिस्रो सारभिता दिङ्गिल्लाङ्का |''*
\v 35 यिदोइ मोसा इङ्कोङ द्याङ हिघाहि ज्याइहेङ यहुदिगेलाइ मागोयाङ दोअ्का हिघाहि | इम्बालाइ वासेहेङ दोअ्का हिघाहि,''हासु नासिहेङ केलाइको सासक कालाउ न्यायकर्ता बानाइहि ? ओदोङ द्याङ्हेङ परमेस्वर सासक कालाउ उदारको रूपता दिङ्गिल्पिका हिघाहि, परमेस्वर मोसोहेङ स्वर्गदुतको माध्यमसो दिङ्गिल्का हिघाहि ज्याइ मे दालाङ्गा-दालाङ्गाकाता एलोङ झुन्झिता वा तिङ्चालाका हिघाहि  |
\v 36 जेलाउ मोसा द्याङ्गेलाइहेङ अगुवाइ पाहि, वा भारबुसाइका कामगेलाइ कालाउ सरबुङ्गेलाइ मिस्रो सारभिता लाल सागरता (समुन्द्र) कालाउ मारालाअ्का थामेता द्याकुरि बासार थेकापा पाहि |
\v 37 वा ओदोङ मोसा हिघाहि ज्याइ यहुदिगेलाइहेङ दोअ्का हिघाहि,परमेस्वर नेलाइको भाअ्सिङ नेलाइकोङ माझासो एलोङ अगमबक्ता दिङ्गिलप्याङ , वा का भाइकाङ्दोङ जेनावा |''*
\v 38 वा ओदोङ मोसा ज्याइ यहुदिगेलाइकोङ जोम्का जेरगेलाइ गोहराइतेङ एलोङ जेङ्तेङ  मारालाअ्काथामेता दोअ्फाङ हिघाहि | वा इङ्को स्वर्ग दुतदोफा ज्याइ सिनै राता वाकोदोफा नुइ धुइहि कालाउ वा केलाइको आजाइ-आजुदोफा (पुर्खागेलाइदोफा) हिघाहि | मोसा परमेस्वरसो आदेसगेलाइ निङ्हि ज्याइ जिवन पिखे | मोसा केलाइहेङ इङ्को आदेसगेलाइ पिहि |
\v 39 कालाउबुङ केलाइको आबा-आजु मोसाको आग्या दोअ्का मासाहि,इङकोहेङ सुइकार मापाहि | भरु इम्बालाइ मिस्रो सारभिता घुरिलि मन पाहि |
\v 40 केलाइको आबा-आजुगेलाइ हारूनहेङ दोअ्हि,'मोसा केलाइहेङ मिस्रो सारभिसो बाहार ओल्हापातेङ चुमाहि, कालाउ वासेहेङ हाइ जेङ्हि केलाइ मागिन्हाखे | केलाइको भाअ्सिङ आधे देउतागेलाइ सिरजाइपि  ज्याइ केलाइको आगा हानावा कालाउ केलाइहेङ गोराइयावा अगुवा पावा |
\v 41 ओदोङ भाअ्सिङ द्याङ्गेलाइ गाइको बोहर भाइपा तिङ्का एलोङ मुर्ति बानाइहि | कालाउ न्हुसो इम्बालाइ वासेहेङ बलिगेलाइ पिहि | द्याङ्गेलाइ ताइकोङ खुरहोइ इन्सिका आमेने बानाइनाहि दोअ्तेङ मेनाङ लेङ्चाहि |
\v 42 कालाउ परमेस्वर इम्बालाइसो दुरे हानिहि कालाउ इम्बालाइहेङ बादेलको धाताइका दिरगेलाइको पुजा पालि लाअ्हि, अगमबक्तागेलाइको किताबता जेसाङ लेखेका हिघाहि इन्सिकाङ जेङ्हि 'ना यहुदिगेलाइ द्याकुरि बासार थेकापा यिदोइ मारालाअ्का थामेता काङ्को भाअ्सिङ गाइ-पियाको बलि कालाउ दानगेलाइ माचढाइसुन्हा,  
\v 43 नेलाइ नेलाइदोफा मोलेकको पाल कालाउ नाङको दिर रिफमको फुरु चुमान्हा , इम्बालाइ मुर्तिगेलाइ हिघाहि ज्याइ नेलाइ पुजापालि बानाइसुन्हा | इङ्को मुर्तिगेलाइ हिघाहि ज्याइहेङ बाखानाइ पालिको भाअ्सिङ बानाइका हिघाहि | ओदोङ भाअ्सिङ का नेलाइहेङ बेबिलोन सो हेन्जाङ दुरे दिङ्गिल्याङ्का |'
\v 44 'केलाइको आबा-आजुगेलाइ दोफा मारालाअ्का थामेता ''पबित्त्तरो जाग्या हिघाहि |'' हेसा खोपारा बानाइलि मोसाहेङ परमेस्वर दोअ्पिहि | वा परमेस्वर तिङ्पिका भाइका इन्सिकाङ बानाइहि |
\v 45 कालाउ यहोसु केलाइको आबा-आजुगेलाइहेङ आरु भेनेङ सारभिगेलाइको मिलिङ लाअ्पालि गोराइहि केलाइको द्याङ मिलिङ लिता दुल्हि कालाउ परमेस्वर आरु सारभिगेलाइहेङ बाहार दिगिल्हि | जेलाउ केलाइको द्याङ्गेलाइ इङ्को नावा मिलिङ्ता हानिहि,इम्बालाइ ताइमिदोफा इङ्कोङ जाग्या चुम्पुतेङ हानिहि, केलाइको द्याङ्गेलाइ इङ्को जाग्या ताइको आबा-आजुगेलाइसो निङ्का हिघाहि,कालाउ इम्बालाइ वासेहेङ दाउदको समय थेकापा जोगाइतेङ ताअ्हि |
\v 46 परमेस्वर दाउददोफा मेनाङ लेङ्चाहि, दाउद परमेस्वरहेङ याकुबको परमेस्वरको भाअ्सिङ साअ्  धाम्लि पि दोअ्तेङ परमेस्वरहेङ  सेउपाहि |
\v 47 कालाउ सुलेमान (दाउदको चान) एलोङ द्याङ हिघाहि ज्याइ वाको भाअ्सिङ परमेस्वरको सा धामहि |
\v 48 कालाउ द्याङ्को खुरहोइ बानाइका परमेस्वरको सागेलाइता झाराङ खान्तेङ बार्का परमेस्वर माहिखे | जेसाङ अगमबक्ता दोअ्खे:''प्ररमप्रभु दोअ्खे स्वर्ग काङ्को सिङ्हासन |
\v 49 पृथ्वि इङ्को थामे जेता काङको खोकोइगेलाइ माइसाचाखे | हिसिका खाल्को सा ना काङ्को भाअ्सिङ बानाइलि द्वाना ? का आरामपालि दोअ्का थामे इन्ता हिसो हि ?
\v 50 हाइ काङ्को खुरगेलाइहोइ यिदोइ गोताङ आमेनेगेलाइ बानाइका माको रो ?''
\v 51 जेलाउ स्तिफनस दोअ्हि,''ना मातेरेका यहुदि अगुवागेलाइ !नेलाइ ताइको हृदय परमेस्वरहेङ पिका मान्थुसुन्हा ! नेलाइ वासेहेङ हेलाउबुङ माहिङ्सुन्हा ! पबित्त्तरो आत्मासो नेलाइहेङ जेदोङ दोअ्लि हि इङ्को नेलाइ दिनाङ बिरुदृ पासुखेना | नाङ्को आबा-आजुगेलाइ एन्साङ पाहि कालाउ नेलाइ ओबालाइहेङ भाइकाङ हिसुन्हा |
\v 52 नेलाइको आबा-आजुगेलाइ मासाताइका हिदोइबुङ अगमबक्तामान्थुवाला रो ? उङ्को अगमबक्तागेलाइ एलोङ धार्मिक ल्वाङ दोअ्तेङ लाम्फाङ दोअ्लि दोअ्का हिघाहि | कालाउबुङ नेलाइको आबा-आजुगेलाइ ओबालाइहेङ सेअ्हि | कालाउ एला नेलाइ एलोङ धार्मिक द्याङ दोफा खान्धुरि मापासुन्हा कालाउ वासेहेङ सेअ्सुन्हा | 
\v 53 नेलाइ इङ्कोङ द्याङ्गेलाइ हिसुन्हा ज्याइ स्वर्गको दुतगेलाइ पिका मोसाको व्यवस्थाहेङ माकिसुन्हा कालाउ पालन मापासुन्हा |''
\v 54 जेलाउ यहुदि नेतागेलाइ यिदोइ काथा हिङ्हि ओबालाइ चेरताङ्पातेङ चेर्हि कालाउ वाको बिरुदृ तासिङ रेअ्लि तेङ्हि |
\v 55 कालाउ स्तिफनस चाहि पबित्त्तरो आत्माहोइ पोङ्घातेङ हिघाहि | स्तिफनस हुत्ता बादेलभारि खाङ्हि | वा परमेस्वरको महिमा तिङ्हि | वा येसु:हेङ परमेस्वरको दाम्पाहा भारि जाअ्तेङ हिका तिङ्हि |
\v 56 स्तिफनस दोअ्हि,''खाङ्सु ! का स्वर्ग हेन्हाका कालाउ द्याङ्को चान परमेस्वरको दाम्पाहा भारि जाअ्तेङ हिका तिङ्घा |''
\v 57 ओदोङ्घुरी गोताङ यहुदि अगुवागेलाइ एदोफाङ बार्का गालाहोइ र्हिकाइहि | ओबालाइ ताइको खुरहोइ न्हातोङ थुम्हि | ओबालाइ झाराङ एदोफाङ स्तिफनस भारि धाअ्हि |
\v 58 ओबालाइ वासेहेङ सहर बाहार थाइगिल्हि कालाउ उन्थुइहोइ तोलि तेङ्हि | उङ्को द्याङ्गेलाइ ज्याइ-ज्याइ स्तिफनसको बिरुदृता धाताइका काथा पाहि,ओबालाइ ताइको लोखन धावा होअ्तेङ सावल मिङ हिका एलोङ वाजानहेङ पिहि |
\v 59 कालाउ न्हुसो ओबालाइ स्तिफन हुसो उन्थुइ तोलि तेङ्हि | कालाउबुङ स्तिफनस दोमपाकाताङ हिघाहि | वा दोअ्हि,''प्रभु येसु:काङ्को आत्मा ग्रहन पापि |
\v 60 कालाउ न्हुसो ओबालाइ स्तिफन हुसो उन्थुइ तोलि तेङ्हि | कालाउबुङ स्तिफनस दोमपाकाताङ हिघाहि | वा दोअ्हि,''प्रभु येसु:काङ्को आत्मा ग्रहन पापि |
\c 8
\p \v 1 वाको सेअ्काता साउलबुङ सहमति हिघाहि,कोकोङ दिना यरुसलेमता जेङ्का मण्डलिको बिरुदृता बार्का सताइका सुरु जेङ्हि,कालाउ प्रेरितगेलाइ बाहेक इम्बालाइ झाराङ यहुदिया कालाउ सामारियाको थामेभारि चिलबिल्गिलहि | 
\v 2 भक्त द्याङ्गेलाइ स्तिफनहेङ चुम्पुतेङ लि:हि,कालाउ वाको भाअ्सिङ बार्का मन आउलिपाहि (बिलाप)| 
\v 3 कालाउ साउल चाहि सा-साता दुल्तेङ खान्धुरि पाकालाइहेङ से:लि भोगाखे कालाउ वा वाबाल कालाउ बेबालाइ झाराङ्हेङ लेथाराइतेङ  कालाउ हेरतेङ झ्यालखानाता थुनिपुहि |
\v 4 कालाउ ज्याइ गेलाइ द्यापाहाङ चिलिबिलि जेङ्तेङ आउलिगिल्हि,जेता ओबालाइ हानिहि इन्तासोङ परमेस्वरको ये:बानाल द्याङ्गेलाइहेङ हिङ्पाहि |
\v 5 फिलिप सामारिया सहरता हानिहि कालाउ ख्रिस्तको बारेता बानाल पाहि |
\v 6 द्याङ्गेलाइ इन्ता फिलिप सारबुङ्गेलाइ पाका हिङ्हि कालाउ तिङ्हि | फिलिपको दोअ्का काथा गेलाइता द्याङ्गेलाइको जेर  एअ् मनहोइ ध्यान पितेङ हिङ्घाखे |
\v 7 हेन्जा जोसो द्याङ्गेलाइ दुस्त आत्मा खोका (भेटेका) हिघाहि ,कालाउ दुस्त आत्मागेलाइ आहुतेङ र्हिकाइतेङ द्याङ्गेलासो बाहार  उल्हितेङ हानेहि |  गाइलि खोका कालाउ लेग्ग्रा द्याङ्गेलाबुङ एल्हि |
\v 8 यिदोइ भाअ्सिङ इङ्को सहरता द्याङ्गेलाइ मेनाङ  सुकापा हिघाहि |
\v 9 कालाउ इङ्को सहरता सिमोन मिङ पाका एमि द्याङ हिघाहि, फिलिप इन्ता लोलि खान्तेङ आन्चाङ वा जादुतामासा तिङ्पातेङ हिघाहि कालाउ सामारियाको द्यागेलाइहेङ भार्भुसाइका पा-पाका हिधाहि| सिमोन बल दितेङ ताइमिहेङ महान द्याङ दोअ्तेङ दाबि पाधाखे |
\v 10 गरिब द्याङ (दोका द्याङ) गेलाइसो बार्का धनि द्याङ्गेलाइ सिमोन दोफा खुब ध्यान पिहि |इम्बालाइ दोअ्हि, इदोइ द्याङ्ता इस्वररिय सरबुङ हि, वासिहेङ 'महान सरबुङ ' दोअ्खे !”
\v 11 सिमोन ताइको जादु-तामासा पाहासो द्यागेलाइहेङ हेन्जा समयसोङ वाकोदोफा भेरपाङ बानाइका हिघाखे हाइपालिपानु वा सरबुङ तिङ्पातेङ वाको भक्त द्याङ्गेलाहेङ बानाइका हिघाहि |
\v 12 कालाउ फिलिप द्याङ्गेलाइहेङ परमेस्वरको सारभिको बिसयता ये:बानाल कालाउ येसु:ख्रिस्त मिङ्को बारेता दोअ्पिहि | वाबाल -बेबालगेलाइ ज्याइ खान्धुरि पाहि इम्बालाइ बप्तिस्ता र्हुहि |
\v 13 सिमोन ताइमिङ खान्धुरि पाहि कालाउ बप्तिस्ता र्हुहि , फिलिप एकदम भेरपा योम्हि | वा फिलिप पाका सरबुङ्गेलाइ कालाउ माहान कामगेलाइ तिङ्हि,सिमोन भारबुसाइ हि |
\v 14 प्रेरितगेलाइ एन्सालाउ थेकापा यरुसलेमतादोङ हिघाहि, इम्बालाइ सामारियाको द्याङगेलाइ परमेस्वरको बचनहेङ सुइकार पाहि दोअ्का काथा हिङ्हि | ओदोङ भाअ्सिङ इम्बालाइ पतरुस कालाउ यु:हान्नाहेङ सामारिया दिङ्गिल्हि |
\v 15 जेलाउ इम्बालाइ सामारिया थुकाहि,इम्बालाइ सामारियाको खान्धुरिराइगेला पबित्त्तरो आत्मा निनाको दोअ्तेङ दोमचाकाइ हि |
\v 16 उङ्को द्याङ्गेलाइ प्रभु येसु:को मिङ्ता बप्तिस्ता र्हुका हिघाहि,कालाउबुङ पबित्त्तरो आत्मा इम्बालाइकोता हासुदोफाबुङ लोका मान्थुघाखे | इदोइ भाअ्सिङ पतरुस कालाउ यु:हान्ना दोमचाकाइहि |
\v 17 कालाउ उङ्को प्रेरितगेलाइ ओबालाइको खुर द्याङ्गेलाइकोता ताअ्पिहि कालाउ ओबालाइ पबित्त्तरो आत्मा निङ्हि |
\v 18 प्रेरितगेलाइ द्याङ्गेलाइहेङ खुर ताअ्पिलाउ ओबालाइ हुसो पबित्त्तरो आत्मा पिका सिमोन तिङ्हि | ओदोङ भाअ्सिङ सिमोन प्रेरितगेलाइहेङ ताका तिङ्पाकाताङ 
\v 19 कालाउ दोअ्हि,''' यिदोइ सरबुङ कासेहेङ्बुङ पि,ताकि जेलाउ का हासुकोबुङ हुता खुर ताअ्लाउ वा पबित्त्तरो आत्मा निनाको |''
\v 20 पतरुस वासेहेङ दोअ्हि,''ना कालाउ नाङ्को ताका सुधाङ नासातेङ हानाको ! हाइपालि पानु ना सोचिन्हा कि प्रभुको उपहार ताका होइ चोल्लि द्वाना | 
\v 21 यिदोइ कामता केलाइ दोफा अङ्सो ग्रहन पालि माद्वाना, हाइपालि पानु नाङ्को हृदय परमेस्वर दोफा रेम्का मान्थु |
\v 22 नाङ्को हृदय बदेलिया कालाउ इङ्को मारेम्का कु-कामगेलाइसो दुरे जेङ एलाउङ्दोङ, प्रभुता दोमचाकाइ,दोलीदोनु नाङ्को इन्सिका सोचिका पाकागेलाइ वा स्यामा पाप्याङ |
\v 23 हाइपालि पानु नाङ्को मन बोमिहेङ एर्साहोइ पोङ्घाका कालाउ पापको खाबाराता हिका का तिङ्खा |''
\v 24 सिमोन जवाफ पिहि,''नेलाइ काङ्को भाअ्सिङ प्रभुता दोमचाकाइ पिसु, दोम चाकाइ पिसु कि नेलाइको दोअ्का हिदैइबुङ काथा का हुत्ता माघत्यायाको |''
\v 25 कालाउ न्हुसो,उङको न्हेमि प्रेरितगेलाइ ताइको गवाहि पिहि कालाउ प्रभुको सान्देस हिङ्पाहि, कालाउ न्हुसो ओबालाइ यरुसलेम घुरिहि | ओबालाइ हानिकाताङ पालाउ सामारियाको हेन्जाङ सहरगेलाइ पाहासो हानिहि जेता-जेता दुल्काताङ हानिहि | ओसोङ द्याङ्गेलाइहेङ ये:बानाल पाहि |
\v 26 परमेस्वरको एअ्मि दुत फिलिपहेङ दोअ्हि,धेमा तियार जेङ कालाउ माहेपाहा हाने , यरुसलेमसो गाजा भारि हानिका दामा हाने इङ्को दामा मारालाका भोनोइ जेङ्तेङ दामा पातेङ हानिखे |''
\v 27 कालाउ फिलिप तियार जेङ्तेङ हानिहि, दामाता वा एमि एथियोपियाको द्याङ्हेङ तिङ्हि ज्याइ नपुसक हिघाहि | वा एथियोपिया सारभिको रानि कन्द्किको बारका खाबारा निङ्का हिघाहि,वा रानिको गोताङ ताकाको जिम्बार हिघाहि,उङ्को द्याङ आराधाना पालि यरुसलेम हानिका हिघाहि |
\v 28 एला वा ताइको रथता योमतेङ साभारि घुरितेङ हानिघाखे, वा अगमबक्ता यसैयाको किताब पढेतेङ हिघाहि |
\v 29 आत्माता फिलिपहेङ दोअ्हि,''इङ्को रथता हाने कालाउ वाको भेरपा योम |''
\v 30 जेलाउ फिलिप रथको भेरपा धाअ्तेसाङ हानिहि कालाउ उङ्को द्याङ पढेतेङ  हिका हिङ्हि | वा यसैया अगमबक्ताको पुस्तक पढेतेङ हिघाहि | फिलिप वासेहेङ दोअ्हि,''हाइ ना पढेका काथा बुझिखेना ?''
\v 31 उङ्को द्याङ दोअ्हि,''का हेसा बुझिलि द्वाङ्कारो ? कासेहेङ इसिका द्याङ्को खाचो हि ज्याइ कासेहेङ  यिदोइ ब्याख्या पातेङ बुझि पापिलि दोअ्खे |'' कालाउ न्हुसो वा फिलिपहेङ वाको भेरपा लोतेङ योमलि काइहि |
\v 32 वाको पधेकाताङ पाका धर्मसास्त्तरता इसिका लेखेका हिघाहि: ''जेसाङ भेडा मेसा से:लि चुम्पुखे भेडा मेसाको पान्ठाचान जेसाङ मुइसा चेकाको दोफा सिकापा हिखे एन्साङ वा सिकापा जाअ्तेङ हि |
\v 33 वासेहेङ खुजुलाइहि कालाउ वाको खाबारागेलाइ धिङ्हि, पृथ्विता वाको जिबन दोहि, कालाउ वाको पुस्ताको बिसयता दोअ्लि हासु योग्यो जेनाङ ला ?''
\v 34 कालाउ अधिकारि फिलिप हेङ दोअ्हि,''दायापातेङ कासिहेङ दोअ्पि अगमबक्ता हासुको बिसयता दोअ्का हि ? वा ताइमिकोङ बारेता कि आरु भेनेङ द्याङ्को बिसयता दोअ्का ?''
\v 35 फिलिप दोअ्पिलि तेङ्हि,वा इदोइ धर्मसास्त्तरको अङ्स पाहासो सुरु पाहि कालाउ वासेहेङ येसु:को बिसयता ये:बानाल हिङ्पाहि | 
\v 36 ओबालाइ दामाता हानिकाताङ पालाउ चि,हिका थामेता थुकाहि | अधिकारि दोअ्हि,''  खाङ्सु  ! इता चि हि ! हासु कासेहेङ बप्तिस्ता र्हुकासो लाअ्पालि द्वावारो ?''
\v 37 फिलिप दोअ्हि,''एदि गोताङ हृदयसो दोङ खान्धुरि पाहे पानु ना बप्तिस्ता र्हुलि द्वाना |''वा जोबाफ पिहि ''येसु:ख्रिस्तदोङ परमेस्वरको चान हि,दोअ्तेङ का खान्धुरि  पाङ्का |''
\v 38 कालाउ नपुसक रथ रोकिलि लागाइहि,फिलिप कालाउ नपुसक उधिन्हेमि चि हिका थामेभारि खुअ्हि कालाउ फिलिप वासेहेङ बप्तिस्ता पिहि |
\v 39 जेलाउ ओबालाइ चि सो बाहार ओल्लितेङ तिकारता लोहि प्रभुको आत्मा फिलिपसो धिङ्नाहि नपुसक वासेहेङ आरूङ हेलाबुङ मातिङ्हि | नपुसक ताइको सा को दामा चाहि,वा मेनाङ लेङ्चाका हिघाहि |
\v 40 कालाउ फिलिप अस्दोदको सहरता तिङ्चालाहि | वा सिजिरियाको सहर भारि हानिकाताङ हिघाहि अस्दोदसो सिजरिया हानिलाउ दामाता परिका गोताङ सहरता वा ये:बानाल हिङ्पाहि |
\c 9
\p \v 1 कोकोङ बेला सावल यरुसलेमता प्रभुको चात्यागेलाइहेङ आरुङ झन थिपाकाताङ कालाउ इम्बालाइहेङ से:लि भोतेङ हिघाहि | ओदोङ भाअ्सिङ वा प्रधान धामिकोता हानिहि |
\v 2 सावलले प्रधान धामिहेङ दमिसकको सहरता चाउघारागेलाइको यहुदिगेलाइहेङ ख्रिस्तको दामा चाकालाइहेङ भोतेङ उल्लिपालि वासेहेङ खाबारा पिकाताङ चिठिगेलाइ लेखेलि र्हेहि | वा एदि हिदोइबु वाबाल बेबालखान्धुरि पाकालाइहेङ दुसुहि पानु इम्बालाइहेङ रिमतेङ यरुसलेम घुरिपातेङ चुमालि निनाको दोअ्तेङ पुर्जि बानाइहि |
\v 3 जेलाउ सावल दमिसक हानिहि,कालाउ वा सहरको भेर्पा थुकाहि,''आचानक बादेलसो चिल्काका वाको कोरपहाङ चिल्का चिल्काहि 
\v 4 सावल भनोइता थुन्हाहि,वा एलोङ गाला वाकोङ दोफा धुइका हिङ्हि,''सावल,सावल,! ना कासेहेङ हाइपालि साताइखेना ?''
\v 5 सावल,दोअ्हि,''ना हासु को प्रभु ?''उङको गालाहोइ जोबाफ पिहि,''का येसु:ज्याइहेङ ना दुःख पिदोङ्खेना ?''
\v 6 ल्हो कालाउ सहर भारि हाने,इन्ता हासुबुङ नासेहेङ हाइपालि गोइका हि दोअ्पियावा |''
\v 7 सावल दोफाङ हानिकाताङ पाका द्याङ्गेलाइ इन्ता थिङ्गापा जाअ्तेङ हिघाहि,उङको द्याङ्गेलाइ गाला हिङ्हि कालाउबुङ हिसोबुङ हासुबुङ मातिङ्हि 
\v 8 सावल भोनोइता थोबिन्हाहि,वाको मिसिया आन्हाहि कालाउबुङ हाइबुङ तिङ्लि मादोहि | ओदोङ भाअ्सिङ सावलदोफा लोका द्याङ्गेलाइ वाको खुर चातेङ वासेहेङ दमस्कस थेकापा चुम्पुहि |
\v 9 सुम्नि थेकापा सावल ना ते खाङ्लि दोहि,ना ते चाहि ना ते आम्हि 
\v 10 दमस्कसता येसु:को एअ्मि चात्या हिघाहि , वाको मि ह्ननिया हिघाहि,  प्रभु ह्ननियादोफा सपनाता दोअ्हि,''ह्ननिया ! ह्ननिया जोबाफ पिहि,''का इता हिघा प्रभु |''
\v 11 प्रभु ह्ननियाहेङ दोअ्हि,''ल्हो कालाउ सोझाका मिङ्को गोल्लि दोअ्का गोल्लिभारि हाने, यहुदाको सा पात्ता लागाइ,टासर्स दोअ्का थामेको सावल मिङ'' हिका द्याङ्हेङ भोअ् वा एला इन्ता दोमचाकाइतेङ हि
\v 12 सावल दर्सन तिङ्हि,ताइको सपनाता वा ह्ननिया दोअ्का द्याङ ताइमि हिका भारि लोहि कालाउ वाको खुरगेलाइ ताइको हुता ताअ्पिहि ज्याइपाहा वा आरोङ तिङ्लि द्वाको |''
\v 13 कालाउ ह्ननिया उतरा पिहि,हेन्जा झना कासेहेङ उङ्को द्याङ्को बिसयता दोअ्लि दोअ्काहि , इम्बालाइ दोअ्हि यिदोइ द्याङ यरुसलेमता नाङ्को पबित्त्तरो द्याङ्गेलाइहेङ हेथे सानताइका हि |
\v 14 एला वा दमस्कसता ठुकाकाहि,मुख्य धामिगेलाइ नाङ्कोता खान्धुरि पाका द्याङ्गेलाइ झाराङ्हेङ रि्म्लि दोअ्तेङ वासेहेङ खाबारा पिका हि |''
\v 15 कालाउ प्रभु ह्ननियाहेङ दोअ्हि,''हाने ! का सावलहेङ काङ्को बिसयता राजागेलाइ;यहुदिगेलाइ कालाउ आरू भेनेङ जातिगेलाइहेङ दोअ्पिलिको भाअ्सिङ एलोङ पात्तरो रूपता सालका हिघा |
\v 16 कालाउ ह्ननिया इन्तासो यहुदाको सा भारि दामा चाहि,वा ताइको खुर सावलको ता ताअ्हि कालाउ दोअहि,''सावल,काङ्को ओने,प्रभु येसु:ज्याइ ''ना'' लोलाउ दामाता देखा पिहि वा कासेहेङ नाङ्कोता दिङ्गिल्का हि;कालाउ ''ना''आरोङ मिसिया तिङ्लि द्वाको दोअ्तेङ कालाउ पबित्त्तरो आत्मा पाहा ना 'पोङ्घातेङ हि |''
\v 17 ओदोङ्घुरि,हायाको से गेलाइ भाइका आधे वाको मिसियासो हुल्हि , सावल आरोङ मिसिया तिङ्लि दोअ्का जेङ्हि कालाउ ल्होतेङ बप्तिस्ता र्हुहि | 
\v 18 ओदोङ्घुरि,हायाको से गेलाइ भाइका आधे वाको मिसियासो हुल्हि , सावल आरोङ मिसिया तिङ्लि दोअ्का जेङ्हि कालाउ ल्होतेङ बप्तिस्ता र्हुहि | 
\v 19 कालाउ न्हुसो आ आतुइसा उम चातेङ जिउता आरोङ सरबुङ निङ्हि , सावल येसु:को चात्यागेलाइदोफा दमिसकता हिपा भरि इन्ताङ हि |
\v 20 धेमाङ वा यहुदिगेलाइको चाउघारा सागेलाइता येसु:को बारेता बानाल पालि तेङ्हि | वा द्याङ्गेलाइहेङ दोअ्हि,''येसु:परमेस्वरको चान दोङ |''
\v 21  झाराङ द्याङ्गेलाइ सावलको इन्सिका काथा हिङ्तेङ भाङ-भाङ हि | इम्बालाइ दोअ्हि,''उङ्को ओदोङ द्याङ माको ज्याइ यरुसलेमता हिघाहि कालाउ इङ्कोङ मिङ्ता खान्धुरिपाका द्याङ्गेलाइहेङ नासा पालि भोगाखे ? हाइ वा इन्ता येसु:को चात्यागेलाइहेङ रिम्लि कालाउ इम्बालाइहेङ यरुसलेमको बारका धमिगेलाइकोता चुम्पुलि लोका माको रो ?''
\v 22 कालाउ सावल झन- झन प्रभावसालि जेङ्हि कालाउये:सु दोङ ख्रिस्त हिका हि दोअ्काता दमिसकता हिका यहुदिगेलाइहेङ आवाइ तुअ्पाहि |
\v 23 हेन्जा दिना न्हुसो यहुदिगेलाइ सावलहेङ से:लि योजनागेलाइ बानाइहि |
\v 24 यिदोइ यहुदिगेलाइ झेउपाङ सहरको फिनुता सावलहेङ दाउ खान्तेङ हिघाखे,ओबालाइ वासेहेङ से:लि भोघाखे ,कालाउ सावल ओबालाइको योजना गिलिदोका हिघाहि |
\v 25 एअ्नि न्हिसिन्ता वाको आधिमि खान्धुराइगेलाइ इङ्को सहरसो खाअ्लि साघाइ पाहि,इम्बालाइ सावलहेङ एलोङ दोकोता ह्वातेङ सहरको बेरेमसो एलोङ काना बानाइतेङ लेता खुअ्पाहि |
\v 26 कालाउ न्हुसो सावल यरुसलेम भारि हानिहि,वा खान्धुराइगेलाइको जेर दोअ्फा  जोम्लालि खाङ्घाखे, ओबालाइ चाहि वा सो थिहि | हाइपालिपानु सावल जातिङ्को येसु:चात्या दोअ्तेङ खान्धुरि मापाहि |
\v 27 कालाउ बर्नाबास वासेहेङ सुइकार पाहि कालाउ प्रेरितगेलाइकोता चुमाहि कालाउ हेसा सावल दमिसकको दामाता प्रभुहेङ तिङ्का हिघाहि कालाउ हेसा प्रभु वाको दोफा नुइ धुइहि इन्सिका इम्बालाइहेङ बर्नन पाहि | कालाउ वा हिदोइबुङ खालको माथिसिङ येसु:को बारेता दमिसकता हेसा पातेङ बानाल पाहि इङ्कोबुङ दोअ्पिहि |
\v 28 कालाउ सावल खान्धुरागेलाइ दोअ्फाङ हि,वा जोसो ओसोङ ताइमिङ पोसिन्हातेङ  (निर्भर जेङ्तेङ)  यरुसलेमता प्रभुको बानाल पाकाताङ हानिहि
\v 29 कालाउ सावल खान्धुरागेलाइ दोअ्फाङ हि,वा जोसो ओसोङ ताइमिङ पोसिन्हातेङ  (निर्भर जेङ्तेङ)  यरुसलेमता प्रभुको बानाल पाकाताङ हानिहि
\v 30 जेलाउ चात्यागेलाइ इङ्को काथा थाहा गिहि कि कालाउ चात्यागेलाइ सावलहेङ सिजरिया दोअ्का सहरता चुम्पुहि इन्तासो इम्बालाइ वासेहेङ टार्सस सहरता दिङ्गिल्हि
\v 31 एसापा द्यापाहाङ यहुदिया,गालिल कालाउ सामारियाताको मन्डलिगेलाइता सान्ति लोहि ,खान्धुराइगेलाइको जेरता मिलिहि हाइपालिपानु ओबालाइ प्रभुहेङ थितेङ हिघाहि कालाउ पबित्त्तरो आत्माहोइ हाउसाका बानाइका  हिघाहि |ओदोङ भाअ्सिङ खान्धुराइगेलाइ जेरता हिन्जा द्याङ थोपिन्हाहि |
\v 32 पतरुस यरुसलेमको द्यापाहाङ गोताङ सहरभारि हानिहि,वा उङ्को खान्धुराइगेलाइहेङ भेतिहि (दुसुहि) ज्याइ लिडाता हिखे |
\v 33 लिडाता वाको एमि येए बासारसो गाइलि खोअ्का कालाउ मेनाङ मासाधितेङ हिका एनियास दोअ्का द्याङ दोफा दुसुहि | एनियास ताइको सिघाउसो हिसोबुङ चोलिलि मादोअ्घाखे |
\v 34  पतरुस वासेहेङ दोअ्हि,''एनियास,येसु:ख्रिस्त नासिहेङ एल्पालि द्वाङ,ल्हो कालाउ नाङ्को सिघाउ तोअ् |''एनियास एन्सालाउदोङ जाराखजुरुखपा ल्होहि |
\v 35 लिडा कालाउ सारोनता झाराङ द्याङ्गेलाइ वासेहेङ तिङ्हि कालाउ प्रभु येसु:ता खान्धुरि बाधिपाहि |(बारि पाहि)|
\v 36 जोप्पा दोअ्का सहरता येसु:को एमि ताइको सामान्दाको मामिन्दि हिघाहि,वाको मिङ तबिता हिघाहि ,वाको ग्रिक मिङ डोरकस हिघाहि ज्याइको माने ''हरिनि'' वा द्याङ्गेलाइको भाअ्सिङ दिनाङ रेमका काम गेलाइको भाअ्सिङ दिनाङ रेमका काम गेलाइ पाका हिघाहि कालाउ खाचोता हिकालाइ जेलाउबुङ ताका पिघाखे |
\v 37 पतरुस लिडा ता हिलाउ तबिता मिसा लोतेङ सिहि, इम्बालाइ वाको जिउहेङ चुउपातेङ साको हुत्ताको तालाता ताअ्हि |
\v 38 जोप्पाता हिका चात्यागेलाइ पतरुस लिडाता हिघाहि दोअ्का हिङ्हि, लिडा जोप्पाको भेरपा हिघाहि , ओदोङ भाअ्सिङ इम्बलाइ पतरुसकोता न्हेमि द्याङ्गेलाइ दिङ्गिल्हि | इम्बालाइ वासेहेङ सेउपाहि,''दाया पातेङ केलाइ हिका थामेता मारफा लोपि |''
\v 39 पतरुस तियार जेङ्तेङ धेमा ओबालाइ दोफा हानिहि , जेलाउ वा थुकाहि ओबालाइ वासिहेङ हुत्ताको तालाको कोठाता चुम्पुहि | गोताङ के' सि:का राडि गेलाइ पतरुसको कोरपाहाङ खार्काताङ पाहि ओबालाइ मन आउलिपाङ खारहि कालाउ कापाल फेतेङ आउलिपाङ दुःख पातेङ हिघाहि | तबिता सिन्हुपाङ हिलाउ वाको जोका कमिजगेलाइ कालाउ आरू धावा-लोखनगेलाइ ओबालाइ तिङ्पाहि |
\v 40 पतरुस उङ्को झाराङ्हेङ कोठा बाहार दिङ्गिल्हि, कालाउ वा तिरु थोहि कालाउ दोमचाकाइहि, कालाउ वा तबिताको सि:का जिउभारि घुरिहि कालाउ दोअ्हि,''तबिता जुरुक्कपा ल्हो |''जेलाउ वा पतरसहेङ तिङ्हि,वा ल्होतेङ योम्हि |
\v 41 पतरुस वासेहेङ खुरहोइ चातेङ ल्होपाहि,कालाउ वा खान्धुराइगेलाइहेङ काइहि,के' सि:का बेबालगेलाइहेङ कोठा लिता काइहि | वा तबिता सिन्हुका ओबालाइ हेङ तिम्पाहि !
\v 42 जोप्पाको द्यापाहाङको द्याङ्गेलाइ  इङ्को घाटानाको बारेता हिङ्हि, हेन्जा झना प्रभुहेङ खान्धुरि पाहि |
\v 43  पतरस जोप्पाता हेन्साङ दिना थेकापा हि | वा सिमोन मि हिका घालेका काम पाका दोफा हि:हि !
\c 10
\p \v 1 सिजरिया दोअ्का सहरता कर्निलियस मिङ हिका एअ्मि द्याङ हिघाहि वा रोमन पल्टनको एमि कप्तान हिघाहि ज्याइहेङ ''इतालियन''दोअ्घाखे |
\v 2 वा धार्मिक द्याङ हिघाहि, कालाउ वा वाको जाहान झाराङ परमेस्वरता थिघाखे | वा द्याङगेलाइहेङ रेम्का मन होइ ताका दान कालाउ परमेस्वरता दिनाङ दोमचाघाखे |
\v 3 एनि नितिमा सुम बजेको पहरता कर्नीलियास झालाझालापा परमेस्वरको दर्सन तिङ्हि परमेस्वरको एलोङ स्वर्गदुत ताइमि भारि लोका तिङ्हि,  कर्नीलियस  कर्निलियास दोअ्काताङ लोका तिङ्हि 
\v 4 क्रनिलियास स्वर्गदुतहेङ थिचोङ्तेङ खाङ्हि कालाउ दोअ्हि,ना हाइ भोखेना,प्रभु ?'' स्वर्गदुत दोअ्हि,परमेस्वर नाङ्को दोमचाका हिङपिहि कालाउ गरिब,दु:खि गेलाइहेङ पाका नाङ्को दाया तिङ्हि  परमेस्वर नासिहेङ फोमपादोङ्खे |
\v 5 आधिमि द्याङ्गेलाइहेङ जोप्पा सहरता दिङ्गिल, सिमोनहेङ घुरिपातेङ चुमालि नाङ्को आधिमि द्याङ्गेलाइ दिङ्गिल ज्याइहेङ पतरुसबुङ दोअ्खे |
\v 6 सिमोन जेदोङ द्याङ्कोता हिदोङ्घाखे ज्याइको मिङ बुङ सिमोनदोङ ,वा धालेको काम पाखे वाको सा समुन्द्रको भेरपा हि |''
\v 7 कर्निलियास दोफा नुइ धुइका स्वर्गदुत हानिहि, कर्नीलियास ताइको न्हेमि चाकारिया कालाउ एमि लान्ठाहेङ काइहि उङ्को लान्ठा धार्मिक खालको द्याङ हिघाहि | वा कर्नीलियासको साघाइ पाका हिघाहि |
\v 8 कर्नीलियस उङ्को सुमि झनाहेङ रेम्फा काथा दोअ्तेङ लाइपाहि, कालाउ न्हुसो इम्बालाइहेङ जोप्पा दिङ्गिल्हि |
\v 9 भेनाङ दिना उङ्को सुमिदोङ जोप्पा सहर भेर्पा लोहि, ओदोङ पहर पतरुस चाहि दोमचालि साको बारान्दाता ताङ्हि, इङ्को बेला तेन्हे पहर जेङ्का हिघाहि |
\v 10 पतरुस म्हितुका हिघाहि,वा चालि खाङ्घाखे ओबालाइ उम तियार पालाउ दर्सन तिङ्हि |
\v 11 वा स्वर्ग आन्हाका कालाउ इन्तासो बारका धावाको चेन्थ्रा भाइका आधेलेता हुलतेङ हिका कालाउ इङ्को बारका धाबाको द्यापाहाङ्सो तेअ्न्हातेङ भोनोइता हुल्तेङ हिघाहि |
\v 12 उल्लिदुल्लिको प्रानिगेलाइ इन्ता हिघाहि तेअ्का प्रानिगेलाइ, पोम्भेलेतेङ तेअ्का प्रानिगेलाइ कालाउ बादेलता उराइका जिहा-जुइलेङ्गेलाइ,
\v 13 कालाउ न्हुसो एलोङ गालाहोइ पतरुसहेङ दोअ्हि,''ल्हो पतरुस,हिदोइबुङ एलोङ बान्चिका प्रानि से:तेङ चा |''
\v 14 कालाउ न्हुसो एलोङ गालाहोइ पतरुसहेङ दोअ्हि,''ल्हो पतरुस,हिदोइबुङ एलोङ बान्चिका प्रानि से:तेङ चामान्थुघा |
\v 15 कालाउ आरुङ वासेहेङ दोअ्हि,''परमेस्वर इङ्को गोताङ काथागेलाइ सुद्द जेङ्हि दोअ्का घोसाना पाका हि, ओदोङ भाअ्सिङ ना यासेहेङ अपबित्त्तरो  मासोचे |''
\v 16 इसिका घाताना सुम्खे जेङ्हि,कालाउ न्हुसो गोताङ आनेमानेगेलाइ बादेलभारि घुरिपातेङ चुम्पुहि |
\v 17 इसिका दसरनको मतलब हाइ वाला दोअ्तेङ पतरुस आवाइ तुअ्हि, कोकोङ बेला कर्नीलियस दिङ्गिल्का द्याङ्गेलाइ सिमोनको सा पात्ता लगाइहि | इम्बालाइ फिनुता जाअ्तेङ हिघाहि |
\v 18 इम्बालाइ हापाङ  काइहि कालाउ हिअ्हि,''हाइ सिमन पतरुस इता हिखे ?''
\v 19 पतरुस इङ्कोङ दर्सनको बिसयता फोमपातेङ हिघाहि, कालाउबुङ आत्माहोइ वासेहेङ दोअ्हि,''खाङ्सु ! सुमि द्याङ्गेलाइ नासिहेङ भोदोङ्खे  |
\v 20 लहो,कालाउ लेताको तालाता हाने उङ्को द्याङ्गेलाइ दोफा माथिसिङ हाने , कादोङ इम्बालाइहेङ नाङ्कोता दिङ्गिल्का हिघा |''
\v 21 कालाउ पतरुस उङ्को द्याङ्गेलाइ हिका लेताको तालाता खुअ्हि ,वा दोअ्हि,''नेलाइ भोतेङ्हिका द्याङ कादोङ |  नेलाइ हाइपालि इता लोसुन्हा ?''
\v 22 इङ्को द्याङ्गेलाइ दोअ्हि,कर्नीलियास एमि लान्ठा आधिकारि हि ,वा धार्मिक खाल्को द्याङ हि; वा परमेस्वरको बाखानाइ पाखे गोताङ यहुदिगेलाइ वासिहेङ मानिखे,कालाउ सेउपाखे | एलोङ पबित्त्तरो स्वर्गदुत वाको साता नासिहेङ नेउता पिका हिघाखे कालाउ ओदोङ भाअ्सिङ वा नाङ्कोसो आधे  ये-बानाल गेलाइ हिङ्लि द्वाको |''
\v 23 पतरुस इम्बालाइहेङ दोअ्हि लिता लोसु कालाउ नानि इताङ बासा हिलि सेउपाहि , कालाउ न्हु दिना पतरुस तियार जेङ्तेङ उङ्को सुमि द्याङ्गेलाइ दोफा हानिहि | आधेमि जोप्पाको चात्यागेलाइबुङ पतरुसदोफा हानिहि |
\v 24 वाको न्हुदिना इम्बालाइ सिजरिया दोअ्का सहरता थुकाहि,  कर्नीलियास इम्बालाइहेङ र्हुम्तेङ हिघाहि, वा लाम्फासोङ ताइको दाइ-ओनेगेलाइ कालाउ ताइको सानाइति भायागेलाइहेङ साता जोम्पाका हिघाहि |
\v 25 जेलाउ पतरुस सालिता दुल्हि,कर्निलियास वाको दोफा दुसुहि कालाउ पतरुसको खोकोइता तुघुरतेङ सेउपाहि |
\v 26 कालाउ पतरुस वासेहेङ ल्होलि दोअ्तेङ सेउपाहि,कालाउ पतरुस दोअ्हि ल्हो, का बुङ ना भाइकाङ द्याङ |''
\v 27 पतरस कार्निलियादोफा काथा दोसुकाताङ लिता दुल्हि कालाउ इन्ता हिन्जा द्याङ जोमका तिङहि |
\v 28  वा इम्बालाइहेङ दोअ्हि,''नेलाइ गिसुखेन्हा कि यहुदि जेङ्तेङबुङ आरु बङ्सोको द्याङ्गेलाइदोफा इन्सा हिगिल्लि,चागिल्लि या ते द्याङ्गेलाइकोता हानिलि यहुदिगेलाइको व्यवस्थाको बिरूद्द हि | कालाउबुङ परमेस्वर कासिहेङ तिङ्पालि दोका हि, कि का हासुहेङ्बुङ 'अपबित्त्तरो,आखेका,दोअ्तेङ मादोअ्लि धिर्पाका हि |
\v 29 ओदोङ भाअ्सिङ का इता हिदोइबुङ आसा माकोसिङ्को लोघा , एला कासेहेङ दोअ्सु,हाइपालि कासेहेङ इसा काइसुन्हा |''
\v 30 कर्नीलियास दोअ्हि,द्या दिना लाम्फा का सा ता दोमचाकाइतेङ हिघाखा | कोकोङ बेला दिनाको सुम बजेका हिघाहि | एन्सालाउ आचानक एलोङ स्वर्गदुत जाहाका धाबा होङ्तेङ काङ्को आगाता जाअ्हि |
\v 31 वा दोअ्हि,''कर्नीलियास ! परमेस्वर नाङ्को दोमचाका हिङ्हि कालाउ गरिब दु:खियागेलाइहेङ नाङ्को दान पिका तिङ्हि,परमेस्वर नासेहेङ फोम पाखे |
\v 32 ओदोङ भाअ्सिङ सहर जोप्पाता द्याङ गेलाइ दिङगिल कालाउ सिमोन जाइहेङ पतरुसबुङ दोअ्खे इता लोलि नेउता पिसु कालाउ वासिहेङ लोलि सेउपासु | वा सिमोन धालेको काम पाकाको सा ता हिखे,वाको सा समुन्द्रको भेरपा हि |'
\v 33 ओदोङ भाअ्सिङ का नेलाइहेङ मारफाङ चुमतेङ लोसु दोअ्तेङ द्याङ्गेलाइ दिङगिल्घा, ना लोपिन्हा केलाइको भाअ्सिङ रेम्का जेङ्हि | इता केलाइ एला परमेस्वरदोफाङ हिनाहि इङ्को गोताङ काथा गेलाइ हिङ्पिलि जेदोङ प्रभु दोअ्लि दोअ्तेङ नासिहेङ आदेस पिका हि |'' 
\v 34 पतरुस नुइ धुइलि तेङ्हि,''एला का जातिङ्भारि बुझिखा कि परमेस्वरको भाअ्सिङ झाराङ द्याङ्गेलाइ एलोङदोङ सामान हि |
\v 35 कालाउ गोताङ सारभिता परमेस्वर वासेहेङ सुइकार पाखे,ज्याइ वाको आराधाना पाखे कालाउ जेदोङ सही हि इङ्कोङ पाखे,|
\v 36 परमेस्वर यहुदिगेलाइ दोफा नुइ धुइका हि, परमेस्वर येसु:ख्रिस्तको ज्याइ गोताङ द्याङ्गेलाइको परमप्रभु हि वाकोसोदोङ सान्तिको ये:बानाल ओबालाइको  भाअ्सिङ दिङ्गिल्हि | 
\v 37 यहुदिया भरि हाइ जेङ्हि दोअ्का काथा नेलाइहेङ थाहा दोङ हि,वाला | या गालिलता यु:हान्नाको बप्तिस्ताको बारेता द्याङ्गेलाइहेङ बानाल पाहि कालाउ न्हुसो सुरु जेङ्का हि |
\v 38 ना नासरतको येसुको:बारेता गिखेन्हा ? परमेस्वर वासेहेङ पबित्त्तरो आत्मा कालाउ सरबुङ पितेङ'  ख्रिस्त बानाइहि | येसु:द्यापाहाङ्को द्याङ्गेलाइको भाअ्सिङ रेम्का काम पाकाताङ हानिहि कालाउ भुत कालाउ दुस्ता-आत्मा खोका द्याङ्गेलाइहेङ एल्पाहि | वा परमेस्वर येसु:को दोफा हिका प्रमान पिखे |
\v 39 केलाइ वा यहुदियाता कालाउ यरुसलेमता पाका गोताङ काम गेलाइ तिङ्न्हहि , इङको केलाइ तिङ्का हिनाहि,इङ्को गवाहि जेङ्तेङ हिनाहि | कालाउबुङ ओबालाइ वासेहेङ धेङग्रा होइ बानाइका क्रुसता तोङ्तेङ से:हि |
\v 40 कालाउ वा सि:काको सुमनिको दिना न्हुसो परमेस्वर वासेहेङ सुन्हुपाहि कालाउ द्याङ्गेलाइहेङ सर्लक्क येसु:हेङ तिङ्पापिहि |
\v 41 कालाउबुङ येसुहेङ: झाराङ द्याङ्गेलाइ तिङ्लि माअ्दोहि, ज्याइहेङ परमेस्वर गवाहिको भाअ्सिङ साल्का हिघाहि इम्बालाइखिनिङ येसु:को दर्सन निङ्हि केलाइ इङ्कोको गवाहिगेलाइ हिनाहि वा सि:कासो सिन्चाल हि कालाउ न्हुसो केलाइ येसु:दोफा चानाहि आम्नाहि |
\v 42 येसु:केलाइहेङ बानाल पाहि कालाउ द्याङ्गेलाइहेङ दोअ्हि, कि वासिहेङ खिनिङ परमेस्वरको बान्चिका द्याङगेलाइहेङ कालाउ सि:कालाइकोबुङ न्यानिसाप पालिको भाअ्सिङ साल्का हि |
\v 43 गोताङ द्याङ ज्याइ येसु:हेङ खान्धुरि पाखे येसु:को मिङ्ता वा पापगेलाइ सो स्यामा निनावा ,गोताङ अगमबक्तागेलाइ वाको सत्येता साबित पाहि |''
\v 44 पतरुस काथा दोअ्काताङ पालाउ वचन हिङ्का उङ्को झाराङ द्याङ्गेलाइदोफा पबित्त्तरो आत्मा खुअ्हि |
\v 45 यहुदि खान्धुराइगेलाइ ज्याइ पतरुस दोफा इन्ता लोका हिघाहि इम्बालाइ भारभुसाइहि हाइपालिपानु खान्धुरिमापाका- यहुदिगेलाइकोताबुङ पबित्त्तरो आत्माको उपहार लोका हिघाहि |
\v 46 हाइपालिपानु नावा भासाता धुइतेङ इम्बालाइ परमेस्वरको स्तुति  पाका इम्बालाइ हिङहि | कालाउ पतरुस दोअ्हि |
\v 47 केलाइ भाइपाङ पबित्त्तरो आत्मा निङ्का इम्बालाइहेङ चिको बप्तिस्ता र्हुलिसो हासु मनहेङ सेकिलि द्वावा ?''
\v 48 कालाउ पतरुस कर्नीलियस,वाको ताइको द्याङ्गेलाइहेङ कालाउ सानाइतिगेलाइहेङ येसु:ख्रिस्त मिङ्ता बप्तिस्ता पिका आग्या पिहि | कालाउ द्याङ्गेलाइ पतरुसहेङ आरोङ एअ्नि न्हेनि थेकापा हिलिको भाअ्सिङ सेउपाहि |
\c 11
\p \v 1 यहुदियाता प्रेरितगेलाइ कालाउ दाइ-ओनेगेलाइ खान्धुरि मापाका यहुदिगेलाइबुङ परमेस्वरको सिक्स्या सुइकार पाका थाहा गिहि |
\v 2 जेलाउ पतरूस यरुसलेम भारि घुरिहि हेथेते यहुदि खान्धुराइगेलाइ वाको दोफा इङ्को बिसयता काथा पासुहि |(बहस पाहि)
\v 3 ओबलाइ दोअ्हि,''ना उङ्को खान्धुरि मापाकाइको साता हानिना,ना इन्सिका द्याङ्गेलाइ दोफा  योम्तेङ उम चान्हा!''
\v 4 पतरुस ओबालाइहेङ गोताङ काथा पाहि पाहिपा दोअ्पि |
\v 5 वा दोअ्हि,''का जोप्पा सहरता हिघाखा , का दोमचाकाइतेङ हिघाखा ओदोङ बेला एलोङ दर्सन निङ्घा | इङ्को दर्सनता का बारका धावा भाइका आधे बादेलसो लेता खुअ्तेङ हिका तिङ्घा | इङ्को धावाहेङ कोरपाहाङ्सोङ चाअ्तेङ हिघाहि, इङ्को काङ्को हिकाता लोहि |
\v 6 जेलाउ का लिता खाङ्घा,का इन्ता द्यालोङ खोअ्कोइ हिका गोपुसगेलाइ कालाउ झारभारिको गाइ-पिया,सेसालाइतेङ हिगिल्का पुहिया-जातको प्रानि लोकारा खुवागेलाइ कालाउ बादेलको जिहा जुइलेङ गोताङ तिङ्घा |
\v 7 कालाउ एलोङ गालाहोइ कासेहेङ दोअ्तेङ हिका हिङ्घा,'ल्हो पतरुस ! हिदोइबुङ आमेने चाका मान्थुघा जेदोङ आखेका कालाउ असुद्द हि |'
\v 8 कालाउ का  दोअ्घा,का हेलाउबुङ एन्सा पाका मान्थुघा,प्रभु ! का इन्सिका हिदोइबुङ आमेने चाका मान्थुघा जेदोङ आखेका कालाउ असुद्द हि |'
\v 9 कालाउबुङ बादेलसो लोका गालाहोइ आरुङ दोअ्हि,परमेस्वर घोसाना पाका हि कि इदोइ गोताङ आमेनेगेलाइ सुद्द हि | ओदोङ भाअ्सिङ ना इङ्कोगेलाइहेङ आखेका मासोचे !
\v 10 इन्सिका सुमखे जेङ्हि कालाउ न्हुसो गोताङ आमेने बादेल भारि चुम्पुहि |
\v 11 कोकोङ समयता का हिका साता सुमि द्याङ्गेलाइ लोहि , उङ्को सुमि द्याङ्गेलाइ सिजरिया सहरसो काङ्को भाअ्सिङ दिङ्गिल्का हिघाहि |'
\v 12 आत्मासो कासिहेङ आना-कानि मापासिङ हाने दोअ्हि ,उङ्को तुमि झना दाइ-ओनेगेलाइबुङ का दोफा हानिहि | केलाइ कर्नीलियासको साता हानिन्हाहि |
\v 13 कर्नीलियास साता जाअ्तेङ हिका स्वर्गदुतहेङ तिङ्का काथा पाहि | स्वर्गदुत वासिहेङ दोअ्हि,'आधेमि द्याङगेलाइ जोप्पा भारि दिङ्गिल कालाउ सिमोन पतरुसहेङ लोलि दोअ्तेङ नेउता पिसु |
\v 14 वा नेलाइहेङ इङ्को काथा दोअ्तावा ज्याइ नासिहेङ कालाउ नाङ्को साता हिका झाराङ द्याङगेलाइहेङ बान्चिपावा |
\v 15 जेलाउ का भासन पालि तेङ्घा,पबित्त्तरो आत्मा नेलाइकोता एसाङ्दोङ लोहि जेसाङ लाङ पाल्ति (पालती)केलाइकोता लोका हिघाखे |
\v 16 कालाउ कासेहेङ प्रभु येसुको बचनको फोम लोहि  प्रभु दोअ्का हिघाहि,यु:हान्ना द्याङ्गेलाइहेङ चिको बप्तिस्ता पिहि,कालाउ, ना पबित्त्तरो आत्मासो बप्तिस्ता जेनाना |
\v 17 प्रभु उङ्को द्याङ्गेलाइहेङ ओदोङ उपहार पिहि जेदोङ केलाइहेङ पिका हिघाखे ज्याइ प्रभु येसु: ख्रिस्त हुता खान्धुरिपाहि , जेलाउ का हासु रो ? परमेस्वरको काम बन्द पाका ?
\v 18 जेलाउ यहुदि खान्धुराइगेलाइ यिदोइ काथागेलाइ हिङ्हि, ओबालाइ गालाबाजि पालि लाअ्हि | ओबालाइ परमेस्वरको बाखानाइ पाहि, कालाउ दोअ्हि, ''परमेस्वर खान्धुरिमापाका यहुदिगेलाइहेङ्बुङ हृदय परिबर्तन पालि कालाउ केलाइको भाइकाङ जिवन निङ्लि अनुमति पिहि |''
\v 19 स्तिफनस सेन्हातेङ न्हुसो मेनाङ मारेम्फा साताइन्हालि तेङ्हि ओदोङ भाअ्सिङ खान्धुराइगेलाइ  द्यापाहाङ आउल्लिगिल्लिहि ,हेथेते खान्धुराइगेलाइ फोनिसिया,साइप्रस कालाउ एन्तिओक भाइका दुरे-दुरे थामेगेलाइता हानिहि | कालाउ ओबालाइ यहुदिगेलाइहेङ खिनिङ ये-बानाल सिङ्पाहि |
\v 20 हेथेते उङ्को खान्धुराइगेलाइ साइप्रस कालाउ साइरेनिको नागरिकगेलाइ हिघाहि , जेलाउ उङ्को द्याङ्गेलाइ एन्तिओक लोहि,इम्बालाइ ग्रिकगेलाइदोफाबुङ नुइ धुइलि तेङ्हि कालाउ ओबालाइहेङ प्रभु  येसु:बिसयता ये:बानाल दोअ्हि | 
\v 21 प्रभुको सरबुङ ओबालाइदोफा हिघाहि, कालाउ बारका जेर्ता द्याङ्गेलाइ प्रभुहेङ खान्धुरिपालि तेङ्हि कालाउ वाको भाइपाङ पाहि |
\v 22 एन्तिओकता नावा खान्धुराइगेलाइ हिका बानालगेलाइ यरुसलेमको मन्दलिता थुकाहि | ओदोङ भाअ्सिङ इम्बालाइ बर्नाबासहेङ एन्तिओकता दिङ्गिल्हि |
\v 23 वा इन्ता लोतेङ परमेस्वरको अनुग्रह तिङ्तेङ मेनाङ लेङ्चाहि,कालाउ इम्बालाइ झाराङ्हेङ गोताङ हृदयहोइ प्रभुदोफा खान्धुरि जेङ्तेङ हिलि हाउसाइ पाहि |
\v 24 हाइपालि पानु वा रेम्का,पबित्त्तरो आत्मा कालाउ खान्धुरिहोइ पोङ्घातेङ हिका द्याङ हिघाहि | द्याङ्गेलाइको बारका जेर प्रभुता थोपिन्हाहि
\v 25 कालाउ न्हुसो साउलहेङ भोअ्लि बार्नाबास टार्ससता हनिहि, वा सावलहेङ भोतेङ हिघाहि | 
\v 26 जेलाउ साउलहेङ वा निङ्हि कालाउ बर्नाबास वासेहेङ एनतिओक चुम्पुहि ,सावल कालाउ बार्नाबास इन्ता पुरा ए  साबारा  थेकापा हि: इम्बालाइ इन्ता मण्डलिको  चाउघारा, सा गेलाइता भाग र्हुहि ,कालाउ हेन्जा द्याङ्गेलाइहेङ सिक्स्या पिहि | लाङ पोल्ति एन्टिओकता खान्धुरिराइगेलाइहेङ ''ख्रिस्तयनगेलाइ'' दोअ्हि |
\v 27 ओदोङ समयता आधे अगमबक्तागेलाइ यरुसलेमसो एन्तिओक भारि हानिहि |
\v 28 ओबालाइ मध्येसो अगाबास मिङ हिका एमि ओल्लितेङ सारा सुमिङ भरि बार्का अनिकाल जेङ्लि तोम्का हि दोअ्तेङ पबित्त्तरो आत्मासो अगम्बानी पाहि (क्लोडयासको सासनकालता जेङ्हि) |
\v 29 कालाउ चात्यागेलाइ झाराङ ताइ-ताइको पिलि दोका जति यहुदियाता हिका ओनेगेलाइको साहायाता भाअ्सिङ भेति पिगिल्हि निसित पाहि |
\v 30 इम्बालाइ एन्साङ पाहि,कालाउ बार्नाबास कालाउ साउलको खुरसो इम्बालाइ भेति एल्डरगेलाइहेङ पिगिल्हि |
\c 12
\p
\v 1 ओदोङ दोङ बेला राजा हेरोद मण्डलिको हेन्जा जोसा द्याङ्गेलाइहेङ साताइलि तेङ्हि |
\v 2 हेरोद याकुबहेङ तरबारहोइ से;लि दोअ्का हुमुम पिहि |
\v 3 हेरोद तिङ्हि कि यहुदिगेलाइ इङ्को मन्दाताअ्हि , ओदोङ भाअ्सिङ वा लाम्फा हानितेङ कालाउ पतरुसहेङ्बुङ रिम्हि, इन्सिका घाताना यहुदिगेलाइको निस्तार पार्भाको समयता घतेका हिघाहि (जेङका हिघाहि) |
\v 4 हेरोद पतरुसहेङ रिम्तेङ झ्यालखानाता ह्वाहि , तेतु झना लान्ठागेलाइ पतरुसहेङ थाङ्का नजरता ताअ्हि, हेरोद पतरुसहेङ निस्तार पार्भाको न्हुसो द्याङ्गेलाइको माझाता चुमालि योजना पाहि |
\v 5 ओदोङ भाअ्सिङ पतरुसहेङ जेलता ह्वाहि ,कालाउ मण्डलि वाको भाअ्सिङ परमेस्वरता दोमचाकालाइतेङ हि (दोमपाकाताङ हि) |
\v 6 पतरुस न्हेमि लान्ठागेलाइको माझाता जिम्तेङ हिघाहि, वासेहेङ न्हेलोङ साङ्गलाहोइ (झिनझिरिहोइ) धेउका हिघाहि | आरु लान्ठागेलाइ झ्यालखानाको फिनुता पाले पितेङ हिघाहि , इङ्को दिल्माको समय हिघाहि | हेरोद पतरुसहेङ जुम्निको दिना द्याङ्गेलाइको आगाता चुमालि सोचिघाखे |
\v 7 आचानक परमप्रभको स्वर्गदुत इन्ता जाअ्हि कोठाभारि फाइसालामाहि,स्वर्गदुत एपाहा सुम- सुमाइतेङ नाङ्घा पाहि स्वर्गदुत दोअ्हि''मार्फा ल्हो, |''साङ्गलागेलाइ पतरुसको खुरगेलाइसो होअ्न्हाहि |
\v 8 स्वर्गदुत पतरसहेङ दोअ्हि,''तियार जेङ,नाङ्को जुत्तागेलाइ सुङ |''पतरुस इन्साङ पाहि,दुत दोअ्हि,''नाङ्को धाबा लोखन होङ कालाउ काङ्को न्हु लौउ |''
\v 9 जेलाउ स्वर्गदुत इन्तासो उल्लिहि कालाउ पतरुस बुङ वाकोङ न्हु-न्हु हानिहि | पतरुस मागिहि कि स्वर्गदुत हाइ पादोङ्घाखे इङ्को सत्ये हिघाहि | वा सोचिहि कि वा दरसन तिङ्तेङ हि |
\v 10 पतरुस कालाउ स्वर्गदुत लाम्फा कालाउ न्हुसो पालेगेलाइहेङ कालाह्मतेङ सहरता दुल्का चिरको फिनुता इम्बालाइ थुकाहि,कालाउ इङ्को फिनु ताइमिङ इम्बालाइको भाअ्सिङ हिनाहि कालाउ इम्बालाइ बाहार उल्लेतेङ एलोङ गालिलको दामा पातेङ हानिहि,कालाउ स्वर्गदुत वासेहेङ लाअ्तेङ हानेहि |
\v 11 जेलाउ पतरुस हाइ जेङ्का हिघाहि दोअ्का थाहा निङ्हि कालाउ ताइमिहेङ दोअ्हि,''एला का थाहा गिघा कि एदोइ जातिङ्को सत्ये हि रोइसो | प्रभु ताइको स्वर्गदुत दिङ्गिल्हि कालाउ कासेहेङ हेरोदसो बान्चिपाहि | यहुदिगेलाइ का हुसो (हुत्ता) मारेम्का घाताना जेनाङ दोअ्तेङ सोचिहि वाला | भरु कासेहेङ प्रभु इङको गोताङ कस्त गेलाइसो लाअ्पाहि |''
\v 12 याको बिसोयोता गिलि दोअ्तेङ पतरूस मरियमको सा भारि हानिहि , मरियम यु:हान्नाको आमाइ हिघाहि | (यु:हान्ना हेङ मर्कुस बुङ दोअ्घाखे ) हेन्जा द्याङ्गेलाइ इनता जोम्तेङ हिघाखे| ओबालाइ झाराङ दोमपाका (दोम चाकातेङ) हिघाहि |
\v 13 पतरुस बाहार सो फिनु ढक-ढककाइहि ,रोदा मिङ हिका बेजान फिनु हिअ्लि दोअ्तेङ हानिहि |
\v 14 रोदा पतरुसको गाला नाल्हि कालाउ वा मेनाङ लेङ्चाहि, मेनाङ लेङ्चानाङ वा फिनु हिअ्लिबुङ निल्हि | वा लिता हानिहि कालाउ जोम्तेङ हिका जेरहेङ दोअ्हि,''पतरुस फिनुता जाअ्तेङ हि |''
\v 15 ओबालाइ रोदा हेङ दोअ्हि,''ना बाउलिना ! ''कालाउबुङ वा यिदोइ जातिङ्को दोअ्तेङ हि | इङको जेर दोअ्हि,''उङ्को पतरुसको स्वर्गदुत हिलिगोयाङ |''
\v 16 पतरुस फिनु ढक -ढकपाकाताङ हिघाहि ,जेलाउ चात्यागेलाइ फिनु हिअ्हि कालाउ ओबालाइ पतरुसहेङ तिङ्हि | इम्बालाइ वासेहेङ तिङ्तेङ सक्को जेङ्हि |
\v 17 पतरुस खुरको इसारा होइ इम्बालाइहेङ सिकापा हिलि दोअ्हि ,वा,हेसा परमप्रभु वासेहेङ जेल्सो लाअ्पापिहि,''दोअ्को काथा दोअ्हि | वा दोअ्हि,''याकुब कालाउ आरु दाइ-ओनेगेलाइ हेङ बुङ दोअ्पिसु |'' कालाउ न्हुसो पतरुस भेनेङ थामेभारि हानेहि |
\v 18 भेनेङ दिना लान्ठागेलाइ (सिपाहिगेलाइ) थिचोङहि | इम्बालाइ स |क्क परिहि पतरसहेङ हाइ जेङ्हि वाला दोअ्तेङ इम्बालाइ पतरुस राम्काता इम्बालाइ आवाइ तुहि (अन्योलता परिहि )
\v 19 राजा हेरोद पतरुसहेङ द्यापाहाङ भोअ्तेङ हितेङ खाङ्हि कालाउबुङ निङ्लि मादोहि | कालाउ हेरोद लान्ठागेलाइहेङ हिअ्लि भोलि तेङ्हि, पत्ता मानिनाङ लान्ठागेलाइहेङ दोङ से:लि हुकुम पिहि | न्हुसो हेरोद यहुदियासो सिजरिया सहरता एनि न्हेनि समयको भाअ्सिङ इन्ताङ हि |
\v 20 हेरोद टायर कालाउ सायडनगेलाइ दोफा मारफाङ चेरतामपाका हिघाहि, ओदोङ भाअ्सिङ इम्बालाइ एलोङ समुह जेङ्तेङ हेरोदकोता लोहि | इम्बालाइ हेरोदको निजि सेवा पाका बलस्तको साहायाता निङ्हि कालाउ हेरोदहेङ सान्तिको भाअ्सिङ सेउपाहि | हाइपालिपानु इम्बालाइ राजा हेरोदको सारभिसो दोङ चाका-आमका निङ्तेङ हिघाहि |
\v 21 हेरोद ओबालाइ दोफा एनि भेतिलि निसित पाहि , इङ्को दिना हेरोद मेनाङ साङ्का साहि धावा लोखोन होङ्का हिघाहि | वा राजसिहासनता योम्लि कालाउ द्याङ्गेलाइहेङ सम्भोदन पाहि |
\v 22 द्याङ्गेलाइ र्हिकाइहि,''इदोइ ते परमेस्वरको गाला हि द्याङ्को माको |''
\v 23 हेरोद इङ्को बाखानाइ पाहि कालाउ प्रभुको महिमाहेङ मान्येता मापापिहि | ओदोङ भाअ्सिङ दुत वासेहेङ मिसा लोपापिहि कालाउ वा लिता-लिताङ पेसा पेतेङ सिहि |स्याङ-स्याङपा
\v 24 परमेस्वरको सन्देस द्यापाहाङ चारबिराइहि कालाउ हेन्जा-हेन्जाङ द्याङ्गेलाइहेङ लिताङ सोङ प्रभाब जेङ्न्हापाहि | खान्धुराइगेलाइको जेरगेलाइता हिन्जा दुना बाधिकाताङ हानिहि |
\v 25 बर्नाबास कालाउ सावल यरुसलेमता ताइको काम दोअ्पातेङ न्हुसो एन्तिओक घुरिहि | ओबालाइको दोफा यु:हान्ना (मर्कुस) बुङ हिघाहि |
\c 13
\p \v 1 एन्तिओखियाको मण्डलिता अगमबक्तागेलाइ कालाउ सिक्स्क गेलाइ,बरनाबास काला दोका सिमियोन,कुरिनिको लुकियस,राइजि सासक हेरोददोफा हुर्किका मनेन कालाउ साउल हिघाहि |
\v 2 इम्बालाइ प्रभुको आराधाना पातेङ हिका कालाउ ब्रत र्हुतेङ हिकाबेला पबित्तर आत्मा दोहि,''काङ्को भाअ्सिङ बारनाबास कालाउ साउलहेङ इङ्को कामको भाअ्सिङ खेङ हि,जेदोङ कामको भाअ्सिङ का इम्बालाइहेङ काइका हिघा |''
\v 3 जेलाउ ब्रत कालाउ दोम चाकाइतेङ इम्बालाइ ओबालाइ हुता ताइको खुर तातेङ ओबालाइ बिदा पिहि |
\v 4 कालाउ पबित्तरआत्मासो दिङ्गिल्कानाङ इम्बालाइ सिलुकियाता हानेहि कालाउ इन्तासो जाहाजता धोल्तेङ साइप्रसभारि हानिहि |
\v 5 सलामिसता थुकालि दोतेङ इम्बालाइ यहुदिगेलाइको चौघारा सागेलाइता परमेस्वरको ए बानाल बानाल पाहि | इम्बालाइहेङ सघाइलि यु:हन्ना ओबालाइ दोफा हिघाहि |
\v 6 जेलाउ इम्बालाइ झाराङ टापुको दामापाहासो पाफोस थेकापा थुकालि लोहि,कालाउ इन्ता इम्बालाइ एमि यहुदि धताइका अगमबक्ता बार येसु:दोअ्का एनोङ जादुगरहेङ दुसुहि |
\v 7 उङ्को जादुगर एनोङ राइजिको सासक स्वर्गियस पौलुस दोफा हिघाहि | स्वर्गियस पौलुस बुदिमानद्याङ हिघाहि | वा साउल कालाउ बारानाबास हेङ काइतेङ परमेस्वरको बचन हिङ्लि इस्सा पाहि |
\v 8 कालाउ एलुमास जादुगर (हाइपालिदोनु ग्रिक भासाता वाको मिङ को माने इदोइ दोङ) स्वर्गियस पौलुसहेङ खान्धुरिसो घुरिपालि भोतेङ इम्बालाइको सम्मान पाहि |
\v 9 कालाउ साउल,जाइहेङ पावल बुङ दोखे,पबित्तरआत्मा पुङ्गातेङ वासिहेङ भाङ्भाङ  पातेङ्खाङ हि,
\v 10 ना''दियाबलसको चान,सारा धामिकताको सतुर गोताङ धाताइका कालाउ दुस्तहोइ पोङ्घाका! हाइ ना प्रभुको सिधाका दामाहेङ केउपालि मालाताना ?
\v 11 एला खाङ,प्रभुको खुर नाङ्को हुता परिका हि, कालाउ ना एला आसा समय थेकापा सान्हेको फाइसालामाका मातिङ्का जेङ्तेङ कान्हा जेनाना |''कालाउ ओदोङ घुरि कुकुवा कालाउ कितिकितिका होइ वासिहेङ थुम्हि,कालाउ हासुबुङ वाको खुर चातेङ थोनावा बे दोअ्तेङ वा इसो उसो हानिलि तेङ हि |
\v 12 कालाउ राइजिको इङ्को सासक इन्सिका जेङ्का  तिङतेङ खान्धुरिय पाहि,हाइपालिपानु प्रभुको सिक्स्याता वा भाङ्भाङ हि |
\v 13 पावल कालाउ वाको सानाइतिगेलाइ पाफोससो जाहाज ताङ्तेङ पाम्फिलियाको पर्गाता थुकाहि,कालाउ यु:हन्ना चाहि इम्बालाइसो लाअ्तेङ यरुसलेम भारि घुरिहि |
\v 14 कालाउ इम्बालाइ पार्गासो ओलितेङ पिसिदियाको एन्तिओखियाता लोहि,कालाउ सबाथको चौघारा लिता हानितेङ योम्हि |
\v 15 एला ब्यबस्था कालाउ अगमबक्ताको किताब पदेलि दोअ्तेङ चौघारा साको सासकगेलाइ ओबालाइकोता एसा दोअ्तेङ दिङ्गिल्हि,''एइ ओनेगेलाइ,नेलाइ दोफा द्याङ्गेलाइको भाअ्सिङ अर्तिको बचन आसाहे पानु दोसु |''
\v 16 कालाउ पावल जाअ्तेङ खुरको इसारा दोहि,''हे एस्राएलका द्याङ्गेलाइ कालाउ परमेस्वरसो थिकालाइ हिङ्सु,
\v 17 एस्राएल जातिको परमेस्वर केलाइको आबा आजुगेलाइहेङ चुनितेङ मिस्र सारभिता हिलाउ ओबालाइ हेङ माहान बानाइ हि,कालाउ वाको सरभुङ साइका बलसो ओबालाइहेङ इङ्को सारभिसो उल्लिपातेङ चुमाहि |
\v 18  उदादाङ्का थामेता लगभग न्हेकुरि बासार थेकापा वा ओबालाइहेङ स्माराय हि |
\v 19 जेलाउ वा कानान सारभिता न्हिलोङ जातिहेङ नासापातेङ इम्बालाइको सारभिको खाबारा लगभग दिया साय न्हे कुरि बासार थेकापा इम्बालाइहेङ पिहि |
\v 20 'इदोइ काथा न्हुसो सामुएल अगमब्क्ताको पाला थेकापा वा न्याकरता गेलाइ पिहि |
\v 21 कालाउ न्हुसो इम्बालाइ राजारेहि,कालाउ परमेस्वर बेन्यामिन कुलको किसका चान साउलहेङ न्हेकुरि बासार थेकापा इम्बालाइ हुता राइजिपालि पिहि |
\v 22 वा वासिहेङ खेङ्लि दोअ्तेङ न्हुसो दाउदहेङ इम्बालाइको राजा जेङ्लि जापाहि | वाको बिसयता परमेस्वर गवाहि पितेङ दोअ्हि,'का यिसैको चान दाउदहेङ काङ्को हृदय सोङ मन परिका द्याङ निङ्घा,जाइ काङ्को गोताङ इस्सा पुरा पावा |'
\v 23 परमेस्वर ताइको बचन भाइपाङ दाउदको एलोङ,सान्तानहेङ मुक्ति दाताको रूपता इस्राएलता दिङ्गिल्हि | उङ्को बङ्सको सान्तान येसु:दोङ |
\v 24 येसु:लोलि लाम्फाङ यु:हान्ना गोताङ यहुदिगेलाइता बानाल पाहि | यु:हन्ना इम्बालाइहेङ दोअ्हि,''नेलाइ स्वयम परिबर्तन जेङतेङ तिङपालिको भाअ्सिङ पासुताप पासु कालाउ बप्तिस्ता हुसो |
\v 25 यु:हन्ना ताइको काम दोपालि दोका पहरता दोअ्हि,''का हासु दोअ्तेङ नेलाइ सोचिसुखेना ? का ख्रिस्त माको | भरू वा,का न्हुसो ल्वाङ | का वाको जुत्ता खाइलि थिकापाको योग्यो मान्ठुघा |
\v 26  ''काङको दाइ-ओनेगेलाइ ! आब्राहामको सान्तानगेलाइको जामालाइ कालाउ नेलाइ परमेस्वर सो थिकालाइ मन पितेङ काङको काथा हिङसु | इदोइ मुक्तिको बानाल केलाइकोता पिगिल्हि दोहोइ |
\v 27 यरुसलेमका द्याङगेलाइ कालाउ इम्बालाइको अगुवागेलाइ येसु:स्वयम (वादोङ,वाआङ) वाआङदोङ मुक्तिदाता दोअ्तेङ मागिहि | अगमबक्ता गेलाइ येसु:को बिसयता लेखिका बचनगेलाइ माइसाचाका दिनाता द्याङगेलाइको आगाता पहेखे(पढेखे ) कालाउबुङ इङको इम्बालाइ माबुझिहि | कालाउ बुङ अगमबक्ता गेलाइ दोअ्का बचन पुरा जेङहि |
\v 28 इम्बालाइ येसु: हाइपालि सिहि द्याङ दोअ्का हिदोइबुङ ख़ास कारणगेलाइ मानिङ्हि,कालाउ इम्बालाइ वासेहेङ सेअ्लि गोयाङ दोअ्तेङ पिलातसकोता माग र्हेहि |
\v 29 उङको यहुदिगेलाइ येसु:को बिसयता हाइ जेङलि गोइका हिघाखे,धर्म सास्तरता लेखेका गोताङ पुरा पाहि | कालाउ इम्बालाइ येसु:हेङ क्रुससो लेता खुअ्पाहि कालाउ तोम्ता ताअ्हि |
\v 30 कालाउ परमेस्वर वासेहेङ सिकासो सिन्चाल पाहि (सिन्हुपाहि) |
\v 31 इदोइ घाताना न्हुसो,हेन्जा दिना,द्याङगेलाइ जाइ-जाइ येसु:दोफा गालिलसो यरुसलेम थिकापा दोफाङ हानिका हिघाहि ओबालाइ वासेहेङ तिङहि | एला उङको द्याङगेलाइ दोङ वाको अरु द्याङगेलाइको भाअ्सिङ गवाहि |
\v 32 केलाइको आजाइ-आजुगेलाइ कालाउ परमेस्वर इदोइ प्रतिग्याको बारेता ये:बानाल केलाइ नेलाइहेङ दोअ्ताङ |
\v 33 केलाइ ओबालाइको जामालगेलाइ कालाउ परमेस्वर इदोइ प्रतिग्या केलाइको भाअ्सिङ येसु:हेङ सिकासो सिन्चापातेङ पुरा पाका हि |  केलाइ भजनसङ्ग्रह बुङ इदोइ काथा पदेनाखे: ''नेलाइ काङको चान,नानिका नेलाइको आबा-आजु जेङ्घा |
\v 34 परमेस्वर येसु:हेङ सिकासो सिन्हु पाहि | येसु:आरोङ हेलाउ बुङ तोम लिता मादुलाङ ना ते धुलादोङ जेनाङ,कालाउ परमेस्वर दोअ्हि:'का नेलाइहेङ पबित्तरो कालाउ सत्ये प्रतिग्या गेलाइ प्याङका जेदोङका दाउदहेङ पिघा |'
\v 35 भेनेङ थामेता परमेस्वर दोअ्खे: 'नाङको एमि पबित्त्तरो जिउहेङ तोमता आइलि माप्याङ |'
\v 36 दाउद ताइको समय भरि परमेस्वरको इच्छा भाइपाङ सेवा पाहि | न्हुसो दाउद सिहि कालाउ वाको ताइकोङ आजाइ-आजुगेलाइ दोफा लिहि | कालाउ वाको जिउ तोमता आइहि |
\v 37 एमि ज्याइहेङ परमेस्वर सिकासो सिन्हुपाहि वाको जिउ तोमता माआइहि |
\v 38 दादा-ओनेगेलाइ नेलाइ इदोइ बुझिलि गोइ स्वाना: वाको पाहासो नेलाइहेङ नेलाइहेङ नेलाइको पाप गेलाइको भाअ्सिङ स्यामा पिकाहि |
\v 39 कालाउ झाराङ द्याङ ज्याइ वाकोता खान्धुरि पाखे इङ्को गोताङ काथागेलाइसो लाअ्पाखे जाइको भाअ्सिङ मोसाको ब्यबस्थाता नेलाइहेङ लाअ्पालि मादोहि |
\v 40 अगमबक्ता गेलाइ आधे घाटाना जेनाङ दोअ्तेङ दोअ्हि,(साबधान) खबरदार ! इसिका घाताना ताइमिता घटेलि मापिसु,अगमबक्ता दोअ्हि:
\v 41 ज्याइदोङ सङका पाखे,हिङसु ! नेलाइ सक्क परेलि दोअ्स्वाना,काङको नजरसो दुरे हिसु कालाउ धेमाङ सिसु हाइपालि दोनु नेलाइको समयता का आधे काम पाप्याङका जेदोङ नेलाइ खान्धुरि मापास्वाना | एदि नेलाइहेङ हासुबुङ इङको बर्नन पिलाउबुङ नेलाइ खान्धुरि मापास्वाना |''
\v 42 (पावल कालाउ बर्नाबास) पावल रो बार्नाबास चाउघारा सा लाअ्तेङ हानिकाताङ पालाउ द्याङगेलाइ आरोङ भेनेङ माइसाचाको दिनाता लोसु: ! दोअ्हि कालाउ इङको काथागेलाइसो आरोङ हिन्जा दोअ्सु दोअ्तेङ ओबालाइ सेउपाहि |
\v 43 चाउघारा साको बानाल दोतेङ न्हुसो हेन्जाङ यहुदि गेलाइ कालाउ हेन्जा द्याङगेलाइ जेदोङ यहुदि धर्मता हिघाहि कालाउ सत्ये परमेस्वरको आराधाना (पुजा) पाधाखे,इम्बालाइ पिताइहि | पावल कालाउ बार्नाबास इम्बालाइ दोफा नुइ धुइलि कालाउ परमेस्वरको अनुग्रह निङतेङ हिसु दोअ्तेङ हाउसाइ पाहि (उत्साह) |
\v 44 भेनेङ माइसाचाकाको दिना,सहरको हेन्जा जसो: झाराङ द्याङगेलाइ प्रभुको बचन हिङलि जोम्हि |
\v 45 जेलाउ यहुदिगेलाइ इङको द्याङगेलाइ इन्ता तिङहि,ओबालाइता मेनाङ डाहा जेङहि (भुत भुताइहि ) | ओबालाइ आखेका बचनगेलाइ दोअ्हि कालाउ पावलदोफा काथा फेअ्सुहि |
\v 46 पावल कालाउ (रो) बार्नाबास सुभानो जेङतेङ (निडर) नुइ धुइहि | परमेस्वरको सान्देस लाम्फा नेलाइ यहुदिगेलाइहेङ दोअ्लि आबर्स्यक हिघाहि | कालाउबुङ नेलाइ हिङलि माकिसुन्हा | नेलाइ ता-ताइमिदोङ अनन्त जिबनको भाअ्सिङ योग्योको माठानिसुन्हा जेलाउ केलाइ आननिय जातिगेलाइ भारि घुरिन्हाखे |
\v 47 यादोङ परमप्रभु केलाइहेङ केलाइहेङ पालि दोअ्तेङ आग्या पाका हिका हि | परमप्रभु दोअ्का हि: ''का नेलाइहेङ आननिय जातिको भाअ्सिङ तालि (ज्योति) बानाइका,हिघा,ताकि नेलाइ मुक्तिको दामा गोताङ सुमिङता (संसार,जगत) तिङपालि दोअ्स्वाना |''
\v 48 जेलाउ आन्निपा जाति गेलाइ (गैर-यहुदिगेलाइ ) इन्सिकादोअ्का हिङहि,इम्बालाइ लेङचाहि | इम्बालाइ परमेस्वरको बचनहेङ बाखानाइ पाहि | कालाउ हेन्जा जसो द्याङगेलाइ इङको बचनता खान्धुरि पाहि | इम्बालाइ उङकोङ द्याङगेलाइ हिघाहि जाइहेङ जिबनको भाअ्सिङ साल्का हिघाहि |
\v 49 कालाउ प्रभुको बचन गोताङ थामेभारि बानाल चार-चाराइहि(फैलियो) |
\v 50 यहुदिगेलाइ सहरको आधिमि बार्का (मुख्य) तिरिगेलाइ (नारि) ज्याइ सत्ये परमेस्वरको पुजा (आराधाना) पाघाखे,कालाउ बार्का वाबालाइ पावल कालाउ बर्नाबासको बिरुदृता उस्काइहि | इङ्को द्याङगेलाइ पावल कालाउ बर्नाबासहेङ साताइलि तेङहि कालाउ ओबालाइहेङ सहरसो बाहार उल्ला पाहि |
\v 51 ओदोङ भाअ्सिङ पावल कालाउ बार्नाबास इम्बालाइको बिरोदृ ताइको खोकोइको धुलागेलाइ रि्हिपाहि | कालाउ न्हुसो इम्बालाइ आङको नियम दोअ्का सहरभारि हानिहि |
\v 52 कालाउ एन्तिओकाता हिका चात्यागेलाइ आनन्द कालाउ पबित्त्तरो आत्माहोइ पोङ्घा (परिपुर्ण) का हिघाहि |
\c 14
\p \v 1 पावल कालाउ बार्नाबास आइकोनियम सहरता हानिहि, इम्बालाइ यहुदिगेलाइको चाउघारा साता दुल्लि, ओबालाइ गोताङ सहरता पाका भाइपाङ | इम्बालाइ इसिका प्रकारसो वचन पिहि कि हेन्जा यहुदिगेलाइ कालाउ गैर-यहुदिगेलाइ ओबालाइको दोअ्का काथा साअ्तेङ खान्धुरि पाहि |
\v 2 कालाउ आधेमि यहुदिगेलाइ खान्धुरि मापाहि, इङको यहुदिगेलाइ गैर-यहुदिगेलाइहेङ उसकाहि कालाउ खान्धुराइ गेलाइको बिरोद्दता कु- भावाना सिरजाइहि | |
\v 3 पावल बार्नाबास आइकोनियामता हेन्जा समय थेकापा हि,कालाउ प्रभुको बिसयता निडर जेन्तेङ ये:बानाल पाहि, कालाउ प्रभु इम्बालाइहेङ कालाउ भारभुसाइका कामगेलाइ पाका सरबुङ पितेङ इम्बालाइको गवाहिको वचन दोअ्तेङ प्रमानित पाघिहि |
\v 4 हेथेते द्याङ्गेलाइ यहुदिगेलाइको पक्स्यता हिघाहि,  भेनेङ द्याङ्गेलाइ पावल कालाउ बार्नाबासको पक्स्यता हिघाहि | एसापा इदोइ सहरको द्याङ्गेलाइ न्हे भाग जेङ्हि |
\v 5 आधे गैर-यहुदिगेलाइ,आधे यहुदिगेलाइ कालाउ यहुदिगेलाइको अगुवागेलाइ पावल कालाउ बर्नाबासहेङ ओबालाइ इम्बालाइहेङ सान्ताइलि, कालाउ उन्थुइहोइ तोअ्तेङ सेअ्लि भोगाखे |
\v 6 जेलाउ पावल कालाउ बार्नाबास इन्सिका सयन्त्तरगेलाइ थाहा गिहि इम्बालाइ इङ्को सहर लाअ्हि कालाउ लाइकाओनियाको लिस्ता कालाउ डर्बि सहरगेलाइ कालाउ इन्ताको भेर्पाको इलाका  (मौजा) भारि हानिहि |
\v 7 इम्बालाइ इन्ताबुङ ये-बानाल हिङपाहि |
\v 8 लिस्ट्राता एमि लेङ्ग्रा द्याङ हिघाहि , वा जोलोमसोङ लेङ्ग्रा हिघाहि कालाउ हेलाउबुङ तेका मान्थुघाखे |
\v 9 वादोङ पावल दोअ्का काथागेलाइ हिङ्हि, पावल वासेहेङ सोझाङ खाङ्हि कालाउ या थाहा गिहि, कि वाकोता एलाङ्का दोअ्का हेन्साङ खान्धुरि हिघाहि |
\v 10 ओदोङ भाअ्सिङ पावल बल पातेङ र्हिकाइहि,''ताइको खोकोइता जाअ् ! कालाउ उङ्को द्याङ तोङ्हि कालाउ द्यापाहाङ तेलि तेङ्हि |
\v 11  जेलाउ पावल जेदोङ पाहि इङ्को द्याङ्गेलाइ तिङ्हि इम्बालाइ लाइकाओनिया भासाता र्हिकाइहि, इम्बालाइ दोअ्हि,'' दिरगेलाइ द्याङगेलाइ भाइकाङ जेङ्का हि कालाउ इम्बालाइ केलाइकोता लोका हि |''
\v 12 द्याङ्गेलाइ बार्नाबासहेङ जिउस दिर, कालाउ पावलहेङ हेमेसदिर दोअ्लि तेङ्हि,हाइपालिपानु वा चाहि प्रमुख बक्ता हिघाहि |
\v 13 जिउसको मुन्दिर सहरको भेर्पा हिघाहि इङ्को मुन्दिर धामिगेलाइ सहरको फिनु गेलाइता आधे साढेपियागेलाइ कालाउ ल्हेको मालागेलाइ चुमाहि | यिङ्को धामि कालाउ इन्ता हिका द्याङ्गेलाइ पावल कालाउ बार्नाबासहेङ बलि चदाइलि भोगाखे |
\v 14 कालाउ जेलाउ यिङ्को प्रेरितगेलाइ पावल कालाउ बार्नाबास इन्सिका काथागेलाइ थाहा गिहि,इम्बालाइ ताइको लोखन दावागेलाइ थेअ्हि, द्याङ्गेलाइ भारि धाअ्हि कालाउ र्हिकाइहि:
\v 15 ओइ द्याङ्गेलाइ ! नेलाइ हाइपालि एसा पासुखे ना ? केलाइ दिरगेलाइ माको ! केलाइ नेलाइ भाइकाङ  द्याङ्गेलाइ खिनिङ ! केलाइ नेलाइहेङ ये:बानाल हिङ्पालि लोन्हाहि ताकि नेलाइ इन्सिका बेकारको काथागेलाइसो लाअ्स्वाना कालाउ बान्चिका (जाइका) परमेस्वर भारि घुरिस्वाना वा दोङ एमि हिका हि ज्याइ बादेल,पृथ्वि,समुन्द्र कालाउ इन्कोगेलाइता हिका गोताङ आमेने बानाइहि |
\v 16 दोका दिनागेलाइता वा गोताङ जातिगेलाइहेङ ताइको  इच्सा पाका भाङ्पाङ बान्चिलि पिहि |
\v 17 कालाउ परमेस्वर पाका काम वाको जातिङ्को प्रमान पाहि , वा नेलाइको भाअ्सिङ वाइ पिहि | वा नेलाइहेङ थुप्रो-थुप्रो चाका-आम्का पिहि कालाउ नेलाइको हृदय आनन्द होइ पोङ्घा पापाहि |''
\v 18 यिदोइ काथा दोअ्तेङ इम्बालाइहेङ मुस्किलसो ओबालाइहेङ बलि-पुजा चदाइलिसो उङ्को द्याङ्गेलाइहेङ रोकिहि |
\v 19 कालाउ-न्हुसो एन्तिओक कालाउ आइकोनियसो आधे यहुदिगेलाइ लोहि, इम्बालाइ पावल कालाउ बार्नाबासको बिरोद्द द्याङ्गेलाइहेङ उस्काइहि कालाउ ओबालाइ पावलहेङ उन्थुइ तोहि कालाउ सहरसो बाहार तानितेङ ओल्ला पाहि | द्याङगेलाइ पावलहेङ सि:हि दोअ्तेङ सोचिहि |
\v 20 येसु:को चात्यागेलाइ पावलको कोरपाहाङ जोम्हि, कालाउ पावल ल्होहि कालाउ सहरभारि घुरिहि, भेनेङ दिना  वा  कालाउ बार्नाबास यिङ्को सहर लाअ्हि कालाउ डर्बि भारि हानिहि |
\v 21 पावल कालाउ बार्नाबास डर्बिता ये:बानाल पाहि,  हेन्जाङ द्याङ्गेलाइ येसु:को चात्या जेङ्हि , पावल कालाउ बार्नाबास लिस्त्रा, आइकोनियम कालाउ एन्तिओक सहर भारि घुरिहि
\v 22 चात्यागेलाइहेङ आत्माता बलियाका बानाइकाताङ ओबालाइहेङ खान्धुरिता हितेङ हिलि अर्ति पिहि, कालाउ हेन्जा कस्त सहितेङ केलाइ परमेस्वरको सारभिता दुल्लि गोयाङ दोअ्तेङ ओबालाइहेङ दोअ्हि |
\v 23 इम्बालाइ गोताङ मण्डलिको भाअ्सिङ एल्डरगेलाइ नियुक्त पाहि, इम्बालाइ उङ्को एल्डरगेलाइ प्रभुता ताइको खान्धुरि जिम्मा पिहि कालाउ पावल कालाउ बर्नाबास इम्बालाइहेङ ओबालाइको खुर्ता जिम्मा पिहि |
\v 24 पावल कालाउ बार्नाबास पिसिदिया सार्भि पाहासो प्यामफिलिया दोअ्का सारभिता लोहि |
\v 25 इम्बालाइ परमेस्वरको बचन  परगा सहरता ये: बानाल पाहि कालाउ अटालिया दोअ्का सहर भारि घुरिहि |
\v 26  कालाउ इन्तासो इम्बालाइ समुन्द्रको दामापाहासो पाकपातेङ एन्तिओखियाता हानिहि,जेता इम्बालाइ पुरा काम  (दोपाका काम) पाकाको भाअ्सिङ परमेस्वरको अनुग्रहता इम्बालाइहेङ जिम्मा पिका हिघाहि |
\v 27 जेलाउ इम्बालाइ एन्तिओकता थुकालि लोहि,कालाउ मन्डलिगेलाइहेङ जोम्पाहि,कालाउ परमेस्वर इम्बालाइको दोफा पाका गोतेङ कामगेलाइको बयान पाहि,कालाउ हेसा आरु जातिगेलाइको भाअ्सिङ्बुङ परमेस्वर फिनु हिपिहि इङ्कोबुङ पाहि-पाहि पातेङ हिङ्पाहि |
\v 28 पावल कालाउ बार्नाबास चात्यागेलाइदोफा हेन्जा दिना थेकापा एन्तिओकाता हि |
\c 15
\p \v 1 कालाउ न्हुसो आधिमी द्याङ्गेलाइ यहुदियासो  एन्तिओकता लोहि,इम्बाला गैर-यहुदी दादा-ओनेगेलाइहेङ सिकस्या पिलि सुरु पाहि:मोसाको व्यवस्था आन्सार जेलाउ थेकापा खाताना माजेनावा  एन्सालाउ थेकापा नेलाइको मुक्ति माजेनावा |''
\v 2 पावल कालाउ बार्नाबास  इन्सिका सिकस्याको घोर बिरोदि हिघाहि,कालाउ इम्बालाइ इङ्को बिसयता उङ्को द्याङ्गेलाइ दोफा गालाबाजि पाहि| कालाउ मण्डलि पावल ,बार्नाबास कालाउ आरू द्याङ्गेलाइहेङ य्रुरुसलेम दिङ्गिल्लि निर्नय पाहि |उङ्को द्याङ्गेलाइ इङ्को बिसयता प्रेरितगेलाइ कालाउ  वाराङ्गेलाइ दोफा झन गालाबाजि पाहि |
\v 3 ओबालाइहेङ  हानिलाउ दामा  ख़र्चा मण्डलि  साघाइहि, इम्बालाइ फोनिसिया कालाउ सामारिया पातेङ हानिहि |इङ्को सरभिगेलाइता इम्बालाइ हेसा गैर-यहुदि द्याङ्गेलाइ सत्ये परमेस्वर भारि घुरिहि दोतेङ दोअ्पिहि,इङ्को बानालहोइ गोताङ दादा-ओनेगेलाइहेङ खुब आनान्द बानाहि |
\v 4 पावल,बार्नाबास कालाउ अन्य द्याङ्गेलाइ यरूसलेम थुकालि लोहि | इन्ताको प्रेरितगेलाइ, डिकनगेलाइ कालाउ गोताङ खान्धुराइगेलाइ इम्बालाइ स्वागत पाहि पावाल,बार्नाबास कालाउ आरु द्याङ्गेलाइ परमेस्वर ओबालाइसो पाका गोताङ काथागेलाइ दोअ्हि |
\v 5 यरुसले मता आधेजसो खान्धुराइ गेलाइ (बिस्वासि) आधेमि फरिसिगेलाइको दलको हिघाहि ओबालाइ ल्होतेङ दोअ्हि,गैर-यहुदिगेलाइ खतना पालि गोयाङ | मोसाको ब्यबस्था मानिलि गोयाङ दोअ्तेङ केलाइ दोअ्लि गोयाङ !'' 
\v 6 कालाउ इङ्को बिसयता सोचिलि,बिचार पालि प्रेरितगेलाइ कालाउ एल्डर गेलाइ जोम्हि |
\v 7 हिन्जाङ बेर थेकापा गालाबाजि कालाउ न्हुसो पतरुस जाअ्तेङ इम्बालाइ दोअ्हि | दाइ-ओनेगेलाइ नेलाइहेङ थाहादोङ हि,सुरुको (लाम्फाको) दिना गेलाइता हेसा परमेस्वर काङ्को नुइसो आरु जातिगेलाइ ये:बानालको बचन हिनाको कालाउ खान्धुरि पाका दोअ्तेङ  नेलाइको माझासो कासेहेङ साल्हि | इम्बालाइ का सो ये: बानाल हिङ्हि कालाउ खान्धुरि पाहि |
\v 8 परमेस्वर झाराङको हृदय गिखे कालाउ वा इदोइ गैर-यहुदिगेलाइहेङ सुइकार पाहि , परमेस्वर केलाइहेङ वादोङ पिका भाइकाङ इम्बालाइहेङ पबित्त्तरो आत्मा पिहि केलाइहेङ इङ्को पिङ्पाका हि |
\v 9 परमेस्वरको भाअ्सिङ उङ्को द्याङ्गेलाइ हिदोइबुङ पाहासोबुङ केलाइ खान्तेङ फरक मान्थु | खान्धुरिसो परमेस्वर ओबालाइको हृदय सुददि (एल्क) बानाइपिहि |
\v 10 ओदोङ भाअ्सिङ चात्यागेलाइको कान्धेता इङ्को जुवा ताअ्पितेङ हाइपालि परमेस्वर हेङ जाचि सुखेना ? इदोइ जुवा नाते केलाइको आजाइ -आजुको  ना केलाइ फुलि दोअ्न्हाहि |
\v 11  केलाइ खान्धुरि पनाखे, कि प्रभु येसु:को अनुग्रहसो केलाइ उदार निङ्का हिनाहि,जेसाङ इम्बालाइबुङ निङ्का हि |''
\v 12 कालाउ न्हुसो गोतेङ जेरदोङ सिकापा हि , ओबालाइ पावल कालाउ बार्नाबासको काथागेलाइ मन पितेङ  ध्यान पितेङ हिङहि  |पावल कालाउ बार्नाबास ओबालाइको माध्यम गैर-यहुदिगेलाइको माझाता परमेस्वर पाका गोताङ सरबुङ्गेलाइ कालाउ सारभुसाइका कामगेलाइको बारेता  बयानपातेङ हिङपाहि  |
\v 13 ओबालाइ दोअ्लि दोअ्तेङ याकुब दोअ्हि,''काङ्को दाइ-ओनेगेलाइ,ध्यान पितेङ काङ्को काथा हिङ्सु |
\v 14 सिमोन नेलाइहेङ हेसा परमेस्वर गैर-यहुदिगेलाइहेङ ताइको  कृपा तिङ्पाहि दोअ्का काथा दोअ्हि | लाम्फादोङ परमेस्वर गैर-यहुदिगेलाइहेङ ग्रहन पाहि कालाउ ओबालाइ ताइको द्याङ बनाइहि |
\v 15 अगमबक्तागेलाइको बचनगेलाइ यिदोइ दोफा मिलिखे :
\v 16  ''का यिदोइ काथासो घुरितेङ ल्वाङ्का ,का दाउदको सा आरोङ बानायाङ्का,जेदोङ लोङ्का हि | वाको साको  भागगेलाइ आरोङ बनाइ प्याङ्का | जेदोङ राहान्का हि कालाउ का वाको भापाका सा नावा बानायाङ्का |
\v 17 कालाउ कि आरू जाति झाराङ गैर-यहुदिगेलाइबुङ काङ्को ताइको द्याङ्गेलाइदोङ प्रभु एन्साङ दोअ्हि कालाउ गोताङ द्याङ्गेलाइ प्रभुहेङ भोकावा | कालाउ वा खिनिङ एमि हि ज्याइ गोताङ इदोइ आमेनेगेलाइ पाखे |
\v 18 इङ्को काथा परमप्रभु दोअ्खे लाम्फोर्तिसोङ दोअ्का हिघाहि,जेदोङ सिरजाइको सुरुसोङ दोअ्का हिघाहि |
\v 19 आदोङ भाअ्सिङ केलाइ गैर-यहुदिगेलाइहेङ दुःख पिलि माएल,  ज्याइ परमेस्वर भारि घुरितेङ लोका हि |
\v 20 भरु केलाइ ओबालाइहेङ यिदोइ काथागेलाइ दोअ्काताङ एलोङ चिठ्ठी लेखिलि गोयाङ : मुर्तिहेङ चदाइका आमेने माचालि , असुद्द सो भेनचाकाइतेङ हिलि कासिबिरिसो दुरे हिलि, हिति माचालि, निर्घा मेतेङ सेका गपुस कालाउ जियाजुइलेङ माचालि | 
\v 21 नेलाइ इन्सा मापासु हाइपालिपानु इन्ता एलाउबुङ इसिका द्याङ्गेलाइ हि ज्याइ मोसाको व्यवस्था धिरपाखे | मोसाको वचनगेलाइ हेन्जा बासारसोङ गोताङ ए आथार माइसाचाका दिनाता चाउघारा साता पढेदोङ्खे |
\v 22 कालाउ प्रेरितगेलाइ,एल्डरगेलाइ कालाउ झाराङ मण्डलि निर्नय पाहि कि पावल कालाउ बर्नाबासको दोअ्फा ताइकोङ आधिमि द्याङ्गेलाइहेङ एन्तिओकता दिङ्गिल्हि | ओबालाइ यहुदा जाइहेङ बर्नाबासबुङ दोअ्खे कालाउ सिलासहेङ साल्हि | उङ्को द्याङ्गेलाइहेङ यरुसलेमको दाइ-ओनेगेलाइ मेनाङ इज्जत पाघाखे |
\v 23 मण्डलि ओबालाइको खुरता इङ्को पातारा पिगिल्हि , एन्तिओक सहरता कालाउ सिलिसिया कालाउ सिरिया सार्भिता गैर-यहुदि दाइ-ओनेगेलाइहेङ नेलाइकोता दादा-ओने,प्रेरितगेलाइ एल्डर गेलाइसो सेउपाखा:
\v 24 केलाइ हिङ्लि दोअ्का हिनाहि आधेमि केलाइको मण्डलिको द्याङ्गेलाइ नेलाइहेङ दुःखि कालाउ मन आउलि पापिहि | कालाउबुङ केलाइ नेलाइहेङ इन्सिका दोअ् दोअ्तेङ मादोअ्न्हाहि !
\v 25 नेलाइकोता आधेमि चुनिका द्याङ्गेलाइ दिङ्गिल्लि साल्का हिनाहि, इम्बालाइ केलाइको प्रिय सानाइति बार्नाबास कालाउ पावलदोफा ल्वाङ् |
\v 26 इम्बालाइ प्रभुयेसु:ख्रिस्तको सेवाता ताइको जिबन सोम्पिका हि |
\v 27 ओदोङभाअ्सिङ केलाइ ओबालाइ दोफा यहुदा कालाउ सिलासहेङ्बुङ दिङ्गिल्न्हाखे | इम्बालाइ इदोइ चिठिता लेखेका काथागेलाइ नुइहोइ दोअ्लि खाङ्खे |
\v 28 पबित्त्तरो आत्मा सोचिखे कि केलाइ नेलाइहेङ हेन्जा जिम्बाबारि पिलि माएल, कालाउ इङ्कोता केलाइ राजि हिनाहि , नेलाइ इदोइ झोको खिनिङ पालि आवस्यक हि:
\v 29 मुर्तिगेलाइहेङ चादाइका आमेने माचासु, हिति माचासु निर्धा मेतेङ सेका:गपुसगेलाइ माचासु,हिदोइबुङ खाल्को मालुचासु , एदि नेलाइ इसिका काथा कामगेलाइसो दुरे हिसुन्हा पानु,नेलाइ रेम्फा पास्वाना | एला केलाइ बिधा र्हेन्हाखे |''
\v 30 कालाउ पावल,बर्नाबास,यहुदा कालाउ सिलास यरुसलेम लाअ्तेङ एन्तिओक हानिहि ,इन्ता इम्बालाइ खान्धुरिराइ गेलाइको समुह जोम्पाहि कालाउ इम्बालाइ हेङ चिठि पिहि |
\v 31 खान्धुराइगेलाइ चिठिता लेखेका अर्तिको काथा पदेलि दोअ्तेङ मेनाङ लेङ्चाहि |
\v 32 यहुदा कालाउ सिलासबुङ अगमबक्तागेलाइ हिघाहि ओदोङ भाअ्सिङ दाइ-ओनेगेलाइहेङ हिन्जाङ बचनगेलाइसो अर्ति पितेङ इम्बालाइहेङ बलियाका बानाइहि |
\v 33 इन्ता इम्बालाइ कोह्मा हितेङ न्हुसो यहुदा कालाउ सिलास घुरिहि ,इम्बालाइ खान्धुराइ गेलाइसो  सान्तिको आसिरबाद निङ्तेङ न्हुसो यरुसलेमको दाइ-ओनेगेलाइ जेदोङ इम्बालाइहेङ इङ्को कामता दिङगिल्का हिघाहि ओबालाइकोता घुरिहि |
\v 34 सिलासहेङ चाहि इन्ताङ हिलि रेम्फा जेङ्हि 
\v 35 पावल कालाउ बार्नाबस एन्तिओकतादोङ हि, इम्बालाइ कालाउ आरू द्याङ्गेलाइ इन्ता ये:बानाल गेलाइ बानाल पाहि कालाउ प्रभुको बचन धिरपाहि |
\v 36 आले दिना न्हुसो,पावल बर्नाबासहेङ दोअ्हि,''केलाइ हेन्जा सहरगेलाइता प्रभुको सान्देस दोअ्न्हाहि | केलाइ उङ्को सहरगेलाइता केलाइको दाइ-ओनेगेलाइ हाइपाखे वाला दोअ्तेङ खाङ्लि ए पल्ट भेतिलि हानिलि गोयाङ |''
\v 37 बार्नाबास यु:हान्ना मर्कुसहेङ्बुङ दोफाङ चुम्पुलि खाङ्घाखे |
\v 38 इम्बालाइ लाम्फा हानिलाउदोङ इम्बालाइहेङ यु:हान्ना मर्कुसहेङ लाअ्धिका हिघाहि, प्याम्फिलियाता वा इम्बालाइ एदोफा काम मापाहि | ओदोङ भाअ्सिङ पावल वासेहेङ दोफाङ चुम्पुलि माकिहि |
\v 39 पावल कालाउ बार्नाबासको माझाता इङ्को बिसयता बारका मि तुपासुहिका जेङ्हि कालाउ इम्बालाइ सुतिहि,भेनेङ-भेनेङ दामा चाहि | बार्नाबास मर्कुसहेङ चुम्पुतेङ समुन्द्र पाहासो साइप्रस भारि हानिहि 
\v 40 पावल सिलासहेङ ताइदोफा चुम्पुलि साल्हि कालाउ हानिहि,अन्तिओकको दाइ-ओनेगेलाइ पावलहेङ प्रभुको अनुग्रहता अर्पन पातेङ कालाउ बिदा जेङ्हि |
\v 41 मण्डलि गेलाइहेङ हेन्जा बलियाका बानाइकाताङ पावल कालाउ सिलास सिरिया कालाउ सिलिसिया सार्भिगेलाइ जेङ्तेङ हानिहि |
\c 16
\p \v 1 पावल डर्बि कालाउ लिस्ट्रा सहरगेलाइता ठुकाहि, ख्रिस्तको एमि चात्या तिमोथि इन्ता हिघाहि | तिमोथिको आमाइ यहुदि हिघाहि येसु:ता खान्धुरि पाघाखे, वाको आबा ग्रिक हिघाहि |
\v 2 लिस्ट्रा कालाउ आइकोनियम थामेको खान्धुराइगेलाइ तिमोथिहेङ सम्मान पाघाखे  इम्बालाइ वाको बिसयता रेम्का काथा पाघाखे |
\v 3 पावल ताइदोफा तिमोथिहेङ दोफाङ चुम्पुलि भोगाघासे ,कालाउ इङ्को थामेता हिका यहुदिगेलाइ वाको आबा यहुदि माको ग्रिक दोअ्तेङ थाहा गिघा हिघाहि, ओदोङ भाअ्सिङ पावल यहुदिगेलाइहेङ लेङ्चापालिको  भाअ्सिङ तिमोथिहेङ खतना पाहि |
\v 4 इम्बालाइ सहरगेलाइको दामा पातेङ हानिहि कालाउ यरुसलेमको प्रेरितगेलाइ कालाउ एल्डरगेलाइ पिका नियमगेलाइ कालाउ नियमगेलाइ खान्धुराइगेलाइहेङ दोअ्पिहि कालाउ इम्बालाइहेङ इङ्को नियमगेलाइ पालन पालि दोअ्हि |
\v 5 ओदोङ भाअ्सिङ मण्डलिगेलाइ खान्धुरिता बलियाका जेङ्काताङ कालाउ दिनाङ-दिनाङ जेरगेलाइ बाढेकाताङ हानिहि |
\v 6 पावल कालाउ वाको दोफा बो द्याङ्गेलाइ फ्रिगिया कालाउ गलातिया दोअ्का सारभिको दामापाहासो हानिहि | पबित्त्तरो आत्मा इम्बालाइहेङ एसिया सारभिता ये:बानाल. पालिअनुमति मापिहि |
\v 7 पावल कालाउ तिमोथि माइसिया सार्भिभारि हानिहि , इम्बालाइ बिथिनिया सार्भि हानिलि खाङ्घाखे | कालाउ येसु:को आत्मा इन्सो हानिलि अनुमति मापिहि |
\v 8 ओदोङ भाअ्सिङ इम्बालाइ माइसिया सार्भि पातेङ तरोआस सहर हानिहि |
\v 9 कोकोङ दिलिमा पावल एलोङ दरसन निङ्हि वाको दर्सनता एअ्मि द्याङ म्यासिदोनियासो वाकोता लोहि ,उङ्को द्याङ इन्ता जाअ्हि कालाउ सेउपाहि,''म्यासिदोनिया पारा कालाउ केलाइहेङ सहयोग पासु !''
\v 10 पावल इन्सिका सपना तिङ्तेङ न्हुसो केलाइ धेमाङ म्यासिदोनिया हानिलि तियार जेङ्नाहि | केलाइ बुझिन्हाहि कि परमेस्वर केलाइहेङ इङ्को द्याङ्गेलाइहेङ ये:बानाल दोअ्लि काइका हि |
\v 11 एलोङ जाहाजता तरोआस लाअ्तेङ केलाइ समुन्द्रको दामापातेङ सिधाङ सोमोथ्रेसको लाख भारि हानिन्हा हि | भेनाङ दिना केलाइ समुन्द्रको दामा पातेङ नियापोलिस सहर थुकालि लोन्हाहि |
\v 12 कालाउ न्हुसो केलाइ फिलिप्पि हानिन्हाहि,इङ्को म्यासिदोनिया अनच्लको मुख्य सहर हिघाहि | कालाउ इङ्को रोमिगेलाइको सहर हिघाहि ,केलाइ इनता थुकाली लोन्हाहि ,केलाइ इनता आले दिना थेकापा हिनाहि |
\v 13 माइसा चाका दिनाता केलाइ मुख्य सहरको फिनुसो बाहार उल्हितेङ झोराभारि हानिन्हाहि ,केलाइ सोचिन्हाकि इन्ता दोम्चाका एलोङ थामे हिलि गोयाङ | आधिमि बेबालाइ इन्ता जोम्तेङ हिका हिघाहि | कालाउ केलाइ योम्नाहि कालाउ इम्बालाइदोफा काथा पासुन्हाहि |
\v 14  इनता थाइआतिरा दोअ्का सहरता लिडिया मिङ हिका एमि बेबाल द्याङ हिघाहि, वाको काम (पेसा) नेल्पा धावा ,लोखन पिअ्का काम  हिघाहि, वा सत्ये परमेस्वरको पुजा आराधाना पाखे | लिडिया पावलको नुइ धुइका हिङ्तेङ हिघाहि कालाउ प्रभु पावलको दोअ्का काथा खान्धुरिपालि वाको हृदय खोलिपिहि |
\v 15 वा कालाउ वाको साता हिका झाराङहेङ बप्तिस्ता पिहि , कालाउ न्हुसो लिडिया ताइको साता केलाईहेङ नेउता पिहि | वा दोअ्हि,''एदि नेलाइ कासेहेङ प्रभु येसु:को जातिइको खान्धुरिपाका मानिस्वाना पानु,काङ्कोता लोसु कालाउ योम्सु,वा केलाइहेङ वाको साता हिलि  कोरकाप पाहि |
\v 16 ए समयता जेलाउ केलाइ दोमचाका थामेता हानिकाताङ पालाउ इदोइ घाताना घतिहि , एलोङ चाकारिया: बेजान केलाइहेङ दुसुहि | वाको लिता एलोङ दुस्त आत्मा हिघाहि | इङ्को आत्मा वासहेङ न्हुसो भबिस्यता हाइ जेङ्लि दाङ दोअ्का काथाको सरबुङ हिघाहि | एन्सापातेङ उङ्को चाकारिया ताइको मालिक गेलाइको भाअ्सिङ हेन्जा ताका कामाइघाखे |
\v 17 उङ्को बेजान पावल कालाउ केलाइहेङ लेसारा पिताइहि, वा हिकाइहि कालाउ दोअ्हि,''इदोइ द्याङ्गेलाइ एकदम सर्बोच्च परमेस्वरको ! बान्धाइति | इम्बालाइ मुक्तिको दामा नेलाइहेङ दोअ्पियावा |'
\v 18 उङ्को बेजान इन्सिका हेन्जा दिना थिकापा पाहि  वा पावलहेङ दिक्को लागाइहि कालाउ वाको भारि फन्क्क घुरितेङ इङ्को आत्माहेङ दोअ्हि,''येसु:ख्रिस्तको सरबुङ्होइ का नासेहेङ आग्या पाखा,उङ्को बेजानसो बाहार ओल्हे !''उङ्को आत्मा ओदोङ घुरि बाहार अल्लिपाहि |
\v 19 उङ्को बेबालको माझनगेलाइ इम्बालाइको कामाइका जेदोङ,आसा हिघाहि,इङ्को थाहा गितेङ पावल कालाउ सिलासहेङ रि्मतेङ बाजार, हातेको चोकता सासक गेलाइकोता आगाता ताअ्निकाताङ चुम्पुहि |
\v 20 पावल कालाउ सिलासहेङ रि्मतेङ चुमाहि कालाउ हाकिमगेलाइहेङ दोअ्हि, इङको थाहा गितेङ पावल कालाउ सिलासहेङ रि्मतेङ बाजार हातेको चोकता सासकगेलाइकोता ताअ्निकाताङ चुम्पुहि |
\v 21 एबालाइ रिति-तिथिगेलाइ माधिरपाखे जेदोङ केलाइहेङ पालि अनुमति मान्थु , केलाइ रोमन नागरिक गेलाइ कालाउ इङ्को काथागेलाइ पालि माद्वाङ |''
\v 22 जेरहोइ,द्याङ्गेलाइ पावल कालाउ सिलासहेङ काथा तोम्पा हि इन्ताको हाकिमगेलाइ पावल कालाउ सिलासको लोखनगेलाइ थेअ्पिहि , कालाउ दानाइलि द्याङ्गेलाइहेङ आग्या पिहि | 
\v 23 ओबालाइ पावल कालाउ सिलासहेङ हेन्जा खे दानाइहि कालाउ इम्बालाइहेङ झ्यालखानाता थुनिहि | झ्यालखानाता हाकिमगेलाइ ओबालाइहेङ दोअ्हि  इम्बालाइहेङ खुब रेसितेङ खा
\v 24 झ्यालखानासो हाकिम इन्सिका आदेस पिहि कि इम्बालाइहेङ झ्यालखानाको  निकोङ लिता थुकाका कोथाता थुनिहि | इम्बालाइको खोकोइ ठिङ्गुरिता तापिहि |
\v 25 आधा न्हिसिन्ता पावल कालाउ सिलास दोमचातेङ कालाउ प्रभुको लेगेलाइ लेतेङ हिघाहि | बो कैदिगेलाइ हिङ्तेङ हिघाहि |
\v 26 आचानक इन्ता बारका भुइचाल लोहि ज्याइ झ्यालखानाको जगहेङहेङ  हेङ्गालाइन्हाहि , कालाउ न्हुसो एन्सालाउदोङ झ्यालखानाको गोतेङ फिनुगेलाइ हिन्हाहि | गोतेङ कैदिगेलाइहेङ धेउका झिनझिरिगेलाइबुङ खाइन्हाहि |
\v 27 जेलको हाकिम निन्दासो ल्होहि वा झ्यालखानाको गोतेङ फिनुगेलाइ हिन्हाका तिङ्हि  कैदिगेलाइ खाअ्होइ वाला दोअ्तेङ मनता सोचिहि ,ओदोङ भाअ्सिङ तरबार ओल्लापातेङ झ्यालखानाको हाकिम ताइमिङहेङ से:लि तियार जेङ्का हिघाहि |
\v 28 कालाउ पावल र्हिकाइहि ,ताइमिहेङ हाइदोङ नाक्सान मापा , केलाइ झाराङ इताङ हिन्हाहि |
\v 29 जेलको हाकिम गेसा चुमालि आदेस पाहि, कालाउ न्हुसो वा थिकासो फिरकाताङ लिला धाअ्तेसाङ वा पावल कालाउ सिलासको आगाता झाका लोङ्हि |
\v 30 न्हुसो इम्बालाइहेङ बाहार ओल्लापाहि कालाउ दोअ्हि,आनाउ गेलाइ ! (महोदय गेलाइ) | मुक्ति निङ्लि का हाइपालि गोयाङ ?''
\v 31 इम्बालाइ वासेहेङ दोअ्हि,''प्रभु येसु:ता खान्धुरिपासु कालाउ ना कालाउ नाङ्को साको द्याङ्गेलाइ मुक्ति निनावा |''
\v 32  एसापा पावल कालाउ सिलास प्रभुको बचन जेल अधिकारि कालाउ वाको साता हिका झाराङहेङ दोआ्हि |
\v 33 हेन्जाङ न्हिसिन जेङ्का हिघाहि  ओदोङ भाअ्सिङ जेल अधिकारि पावल कालाउ सिलासहेङ चुमातेङ इम्बालाइको पेचारागेलाइ झापिहि | ओदोङ्घुरि जेल अधिकारि कालाउ वाको गोताङ ताइकोगेलाइहेङ बप्तिस्ता
\v 34 कालाउ जेल अधिकारि पावल कालाउ सिलासहेङ ताइको साता चुम्पुहि कालाउ उम चालि पिहि | वा कालाउ वाको बङ्सोगेलाइ झाराङ द्याङ्गेलाइ मेनाङ लेङ्चाहि हाइपालिपानु इम्बालाइ परमेस्वरहेङ खान्धुरिपाका हिघाहि |
\v 35 जुम्नि र्हिमाङ हाकिमगेलाइ आधिमि लान्ठागेलाइहेङ  अधिकारिकोता खबर पिगिल्हि; उङ्को द्याङ्गेलाइहेङ लाअ्पि |
\v 36 जेल अधिकारिले पावलहेङ दोअ्हि,हाकिमगेलाइ यिदोइ लान्ठागेलाइ नेलाइहेङ लाअ्पिलि दोअ्लि दिङ्गिल्का हि , नेलाइ एला सान्तिदोफा हानिलि दोअ्स्वाना |''
\v 37 कालाउ पावल सिपाहिगेलाइहेङ दोअ्हि,''नाङ्को हाकिमगेलाइ केलाइ गल्ति पाकाको कारनसो प्रामान पालि मादोहि | कालाउ इम्बालाइ केलाइहेङ द्याङ्गेलाइको आगाता डानाइहि, कालाउ जेलता थुनिहि | केलाइ रोमिनागरिक हिनाहि,ओदोङ भाअ्सिङ केलाइको  खबर हि | एलाङ इम्बालाइ सि:कालाइ ताइमिङ स्वयमलोलि गोयाङ कालाउ केलाइहेङ बाहार ओल्लापालि गोयाङ |''
\v 38 लान्ठागेलाइ जेदोङ पावल दोअ्हि ,इङ्कोङ हाकिमगेलाइहेङ हिङ्पापिहि जेलाउ हाकिमगेलाइ पावल कालाउ सिलासहेङ रोमि नागरिक दोअ्तेङ गिहि; इम्बालाइ मेनाङ थिहि |
\v 39 ओदोङ भाअ्सिङ ओबालाइ पावल कालाउ सिलासकोता लोतेङ ताइको भुल गल्तिगेलाइ प्रति स्यामा याचाना पाहि | ओबालाइ पावल कालाउ सिलासहेङ जेलसो उल्लापातेङ सहर लाअ्तेङ हानेसु दोअ्हि |
\v 40 कालाउ इम्बालाइ जेलसो ओल्लितेङ सोझाङ लिडियाको सा-भारि हानिहि , इम्बालाइ इन्ता आधिमि दाइ-ओनेगेलाइहेङ तिङ्हि कालाउ ओबालाइहेङ उत्साह पिहि  कालाउ न्हुसो पावल कालाउ सिलास ताइको दामा चाहि | 
\c 17
\p
\v 1 पावल कालाउ सिलास ओम्फिपोनिस कालाउ ओपोल्लोनिया पातेङ ताइको दामा हानिहि इम्बालाइ थिस्लोनिकि दोअ्को सहरता थुकालि लोहि | जेता यहुदिगेलाइको एलोङ चाउघारा सा हिघाहि |
\v 2 पावल इङ्को चाउघारा साता यहुदिगेलाइहेङ खाङ्लिदिनाङ भाइपाङ हानिहि इङ्को माइसाचाका दिनागेलाइता धर्म सास्तरको बिसयोता पावल ओबालाइदोफा चर्चा परिचर्चा पाहि |
\v 3 पावल यहुदिगेलाइ दोफा धर्म सास्तराको व्याख्या पातेङ हि कालाउ वा ख्रिस्त सि:लि गोयाङ कालाउ सि:कासो जागिलि गोयाङ दोअ्का सत्ये काथा दोअ्हि | पावल दोअ्हि,''यिदोइ द्याङ येसु:ज्याइको बिसयता का नेलाइहेङ घोसाना पादोङ्खा कि वा ख्रिस्तदोङ हि |''
\v 4 हेन्जा जसो यहुदिगेलाइ वाको काथा खान्धुरि पाहि कालाउ पावल कालाउ सिलास दोफा मिलितेङ हिलि निर्नय पाहि | इन्ता उल्लिदुल्लिको धर्म भक्त ग्रिक वाबालाइ कालाउ उल्लिदुल्लिको बिसिस्त तिरिगेलाइ ज्याइ हिघाहि | ओबालाइबुङ पावल कालाउ सिलास दोफा सामेल जेङ्हि |
\v 5 कालाउ यहुदिगेलाइ खान्धुरि मापाहि मि-तुपाहि (डाहा) पाहि, इम्बालाइ आधिमि दुस्त द्याङ्गेलाइ ज्याइ बाजाराता घुराइगिल्घाखे (घुराइतेङ हिगिल्घाखे) भाडाता चुमाहि | उङ्को दुस्त द्याङ्गेलाइ इन्ता जोम्तेङ सहरता चिलाउ चिलाउपा हल्ला पालि तेङ्हि | इम्बालाइ पावल कालाउ सिलासहेङ भोलो जेसनको साता हानिहि | इम्बालाइ पावल कालाउ सिलासहेङ द्याङगेलाइको माझाता चुमालि भोघाखे |
\v 6 कालाउ उङ्को द्याङ्गेलाइ पावल कालाउ सिलासहेङ मादुसहि, एसाङ जेसन कालाउ बोमि भेनेङ खान्धुराइगेलाइहेङ तानिकाताङ थेलिकाताङ नगरको अधिकारिगेलाइको आगाता चुमाहि | इम्बालाइ र्हिकाइहि,''यिदोइ द्याङ्गेलाइ सुमिङ्को गोताङ थामेतादोङ समस्या चुमाका हि | एला इबालाइ इता थेकापाबुङ थुकालि लोहि |
\v 7 जेसन ताइको साता इम्बालाइहेङ बासा हिलि पिहि ,इम्बालाइ झाराङ सिजरको नियम गेलाइ बिरुद काम पातेङ ओबालाइ दोअ्खे,येसु:मिङ्को भेनेङ एमि राजा हि |''
\v 8 सहर अधिकारिगेलाइ कालाउ बो द्याङ्गेलाइ इङ्को चुक्लिचुका गेलाइ हिङ्हि,कालाउ ओबालाइ एकदम खिन्न जेङ्हि |
\v 9 ओबाल जेनस कालाउ आरु खान्धुराइगेलाइहेङ दानदाइ तिरिपातेङ लाअ्पिहि |
\v 10 कोकोङ न्हिसिन्ता खान्धुराइगेलाइ पावल कालाउ सिलासहेङ बिरिया दोअ्का सहर भारि दिङ्गिल्हि | बिरियामा इम्बालाइ यहुदिगेलाइको चाउघारा साता हानिहि |
\v 11 इदोइ यहुदिगेलाइ थेस्लोनिकिको खान्तेङ असल हिघाहि , इम्बालाइ खुब चासो पातेङ पावल कालाउ सिलासहोइ दोअ्का वचन हिङ्तेङ हिघाहि | यहुदिगेलाइ दिनाङ-दिनाङ धर्म सास्तर पढेघाखे | इम्बालाइ सत्येदोङ कि माको दोअ्तेङ गिलि भोघाखे |
\v 12 इम्बालाइ हेन्जाङ खान्धुरि पाहि कालाउ हेन्जा प्रमुख ग्रिक वाबाल कालाउ तिरिगेलाइबुङ इङ्को काथा गेलाइ खान्धुरि पाहि |
\v 13 कालाउ जेलाउ यहुदिगेलाइ बिरियाताबुङ पावल कालाउ सिलास परमेस्वरको बचनको बिसयता बानाल पातेङ हिका थिस्लोनियाताबुङ थाहा निङहि,इम्बालाइ बिरियाता बुङ लोहि | कालाउ इम्बालाइ लोतेङ बिरियाको द्याङगेलाइहेङ तोङपाहि कालाउ आन्दोलित पालि तेङहि |
\v 14 ओदोङ भाअ्सिङ खान्धुराइगेलाइ पावलहेङ समुन्द्रको काम्भेता झटै दिङ्गिल्हि, कालाउ सिलास कालाउ तिमोथि इन्ताङ बिरियाता हि |
\v 15 खान्धुराइगेलाइ ज्याइ पावलदोफा हानिहि इम्बालाइ पावलहेङ एथेन्स थेकापा सिरपुहि, कालाउ इम्बालाइ तिमोथि कालाउ सिलासहेङ पावलको खबर चुम्पुतेङ हानिहि | बानालता इसिका हिघाहि:''हेथे दोअ्खेना धेमा का दोफा लोउ |''
\v 16 पावल तिमोथि कालाउ सिलासहेङ एथेन्सता र्हुम्तेङ हिघाहि, गोताङ नगरदोङ मुर्तिगेलाइहोइ भरिका तिङ्तेङ पावलको हृदय आउलिहि हिघाहि |
\v 17 चाउघारा साता पावल यहुदिगेलाइ कालाउ धर्म भक्त ग्रिक गेलाइदोफा काथा पाहि | पावल हाते बाजारता घुराइतेङ हिका द्याङ्गेलाइ दोफाबुङ काथा पाहि |
\v 18 इन्ता आधिमि इपिक्युरिया कालाउ स्तोइक दार्सानिकगेलाइ दोफा निक्कोङ बिचार बिमर्स जेङ्हि |''इम्बालाइ मध्येसो हेथेते दोअ्हि,''या काथा बाचक हाइ दोअ्लि भोतेङ हि ?''जेलाउ पावल येसु:को कालाउ वाको सि:कासो सिन्हुकाको बर्नन पाघाखे | आधेमि दोअ्हि,''वा आरू भेनेङ दिरगेलाइको बिसयता काथा पाका भाइका लागिखे |''
\v 19 ओबालाइ पावलहेङ आरैयापागस महासभाउता चुम्पुहि, ओबालाइ दोअ्हि,''जेदोङ नावा सिक्स्या ना बानाल पादोङ्खेना,केलाइहेङ यिदोइ बिसयता हाइदोङ दोअ्पिलि द्वाना ?
\v 20 इसिका खालको काथा केलाइ लाम्फा हेलाउबुङ हिङ्का मान्थुघानाहि,'' केलाइ नाङ्को सिक्स्याको 'माने'' बुझिलि खाङ्न्हाखे |''
\v 21 एथेन्सको गोताङ द्याङ्गेलाइ कालाउ भेनेङ सार्भिसो लोका द्याङ्गेलाइ ज्याइ एथेन्सता हिघाहि ओबालाइ मेनाङ नावा बिचारको बिसयता काथापातेङ कालाउ हिङ्तेङ गोताङ समय बितिपातेङ हिघाखे |
\v 22 कालाउ न्हुसो पावल आरैयापागस माहासभाउ आगाता जाअ्हि,कालाउ दोअ्हि ''एथेन्सको द्याङ्गेलाइ ! का नेलाइहेङ गोताङ पाहा हेन्जा धार्मिक निङ्खा |
\v 23 का नेलाइको नगर लिता हानिघा कालाउ नेलाइ पुजिका आमेनेगेलाइबुङ तिङ्घा, का इन्ता एलोङ बेदि बुङ तिङ्घा जेता लेखेका हिघाहि: ''मानाल्का दिरगेलाइहेङ ना इङको दिरगेलाइहेङ पुजिसुखेना ज्याइहेङ मानाल्सुखेना, का ओदोङ परमेस्वरको बारेता दोअ्तेङ हिघा |
\v 24 वा इङ्कोङ परमेस्वर हि ज्याइ सारा सुमिङ बानाइहि कालाउ सुमिङ्को गोताङ आमने बानाइहि | वा धरति कालाउ स्वर्गको परमप्रभु हिका हि ! वा द्याङ्गेलाइ बनाइका मुन्दिरता माहिखे |
\v 25 वाआङदोङ जिवन,प्रान कालाउ गोताङ आनेमाने द्याङ्गेलाइङ पिखे ,वासेहेङ हिदोइबुङ द्याङ्गेलाइहेङ सहयोगको खाचो मान्थु | वासेहेङ गोइका गोताङ आमेनेगेलाइ वाको दोफाङ हि |
\v 26 परमेस्वर लाम्फोर्ति एमि वाजान द्याङ बानाइहि कालाउ उङ्कोङ द्याङ्सो भेनेङ -भेनेङ मानब जाति बानाइहि | परमेस्वर इम्बालाइहेङ सुमिङ्को गोताङ थामेता हिलि पिहि | परमेस्वर इम्बालाइहेङ हेथे समय थिकापा कालाउ हिदोइ थामेता हिलि पाक्का पापिहि |
\v 27 परमेस्वर वासेहेङ द्याङ्गेलाइ भोका मन पाघाखे, हुनुते नेलाइ कोर्पाहाङ वासेहेङ कितिकितिकाता भोकावा कालाउ निनावा, बास्तबता वा केलाइ झाराङसो दुरे मान्थु
\v 28 केलाइ वाको दोफाङ बान्चिनाखे;केलाइ वाकोदोफाङ हिगिल्नाखे केलाइ वाको दोफाङ हिनाहि | जेसाङ नेलाइको कबिगेलाइबुङ दोअ्हि:''केलाइ वाकोङ जामालगेलाइ खिनिङ हिघाहि |
\v 29 केलाइ परमेस्वरको जामालाइगेलाइ हिनाहि ओदोङ भाअ्सिङ केलाइ इसिका सोचिलि मागोयाङ्कि परमेस्वर सोना,चान्दि कालाउ उन्थुइको मुर्तिहिका भाइका माको | वा द्याङ्गेलाइको कल्पनापातेङ बानाइका हिदोइबुङ काला भाइका हिका मान्थु |
\v 30 हानिका दिनागेलाइता द्याङ्गेलाइ परमेस्वरहेङ मागिहि,कालाउ वा ध्यान मापिहि, कालाउ एला,परमेस्वर गोताङ द्याङगेलाइहेङ गोताङ थामेता ताइको हृदय कालाउ जिवन परिबर्तन पालि आदेस पिखे |
\v 31 परमेस्वर सुमिङ्को सारा द्याङ्गेलाइहेङ ठिकदोफा जाचिलि एनि निर्नय पालि दोअ्होइ | या पालिको भाअ्सिङ वा एमि द्याङहेङ प्रयोग पाङ | परमेस्वर लाम्फाङ एमि द्याङ साल्का हिघाहि कालाउ परमेस्वर सिकासो सिन्हुपातेङ प्रमान पिहि |''
\v 32 जेलाउ ओबालाइ येसु:ख्रिस्त सिकासो सिन्हुहि दोअ्का बारेता हिङ्हि आधिमिते खुजलाइहि कालाउ बोमिगेलाइ दोअ्हि,आरोङ भेनेङ समयता यिदोइ बिसयता ना केलाइ झन हेन्जा द्वाना |''
\v 33 पावल ओबालाइसो हानिहि |
\v 34 कालाउ हेथेते द्याङ्गेलाइ पावलदोफा मिलिहि कालाउ खान्धुरि जेङ्हि, इङ्को खान्धुरि पाकालाइता एमि डिमनुसियस हिघाहि, वा अरियोपेगस माहासाभाउको एलोङ सदस्य हिघाहि, भेनेङ खान्धुरिपाका द्याङ एमि डामारिस मिङ हिका बेबाल हिघाहि कालाउ आधिमि आरुगेलाइबुङ खान्धुरि पाहि |
\c 18
\p \v 1 न्हुसो, पावल एथेन्स लाअ्हि कालाउ कोरन्थि हानिहि |
\v 2 वा इन्ता अक्विला मिङ हिका एमि यहुदिहेङ भेतिहि, अक्विला,पोन्ट्स दोअ्का प्रेदेसता जोलोम जेङ्का हिघाहि, कालाउ वा कालाउ वाको प्रिस्किला भर्खर खिनिङ इतालिसो कोरिन्थ थुकालि लोका हिघाहि,हाइपालिपानु क्लौदियस गोताङ यहुदिगेलाइ रोम लाअ्लि गोइखे दोअ्का आदेस पाका हिघाहि | पावल इम्बालाइहेङ भेतिलि हानिहि |
\v 3 इम्बालाइ पावल भाइपाङ तम्बु (पाल) बानाइका काम पाघाखे पावल इम्बालाइ दोफाङ हि कालाउ इम्बालाइ दोफा पाल बानाइका काम पाहि |
\v 4 जेलाउबुङ माइसाचाका दिना पावल चाउघारा साता यहुदिगेलाइ कालाउ ग्रिक गेलाइदोफा काथा पाघाखे वा येसु:ता खान्धुरि बानाइलि इम्बालाइहेङ कोसिस पातेङ हि |
\v 5 सिलास कालाउ तिमोथि म्यासिदोनिया सो पावलहेङ भेतिलि कोरन्थियता लोहि, न्हुसो ताइको समय द्याङ्गेलाइहेङ ये:बानाल दोअ्काताङ पिताइ पाहि | वा यहुदिगेलाइहेङ येसु:दोङ ख्रिस्त दोअ्तेङ तिङ्पाहि |
\v 6 कालाउ यहुदिगेलाइ पावलको सिक्स्यागेलाइ ग्रहन मापाहि , यहुदिगेलाइ एकदम हेपाइकाका (निंदनिय) वचनगेलाइ  दोअ्हि | ओदोङ भाअ्सिङ पावल ताइको लोखन धावागेलाइसो धुला र्हिहि , वा यहुदिगेलाइहेङ दोअ्हि,''एदि नेलाइहेङ मुक्ति मागोइहिपानु,इङ्को नेलाइकोङ गल्ति जेनावा का ताइमि दोका जति सक्दो पाघा | एला का गैर-यहुदिगेलाइकोता हानाङ्का |''
\v 7 पावल चाउघारा सासो बिदा र्हुहि कालाउ ताइतस जुसट्स मिङ हिका द्याङ्को साता हानिहि, उङ्को द्याङ सत्ये परमेस्वरको धामि हिघाहि वाको सो चाउघारा साकोङ भेनेङ पाहां हिघाहि |
\v 8 क्रिस्पस चाउघारा साको बारका हिघाहि,क्रिस्पस कालाउ आरू झाराङ द्याङ्गेलाइ ज्याइ वाको साता हिघाहि ओबालाइ प्रभुता खान्धुरिपाहि , कोरन्थिको हेन्जा द्याङ्गेलाइबुङ पावलको बानाल मनपितेङ हिङ्हि कालाउ खान्धुरिपाहि कालाउ बप्तिस्ता र्हुहि |
\v 9 न्हिसिन्ता पावल दरसन निङ्हि, इङ्को दरसन प्रभुवासेहेङ दोअ्हि,'' माथि''! लागातार द्याङ्गेलाइ दोफा घुइतेङ हि ! मालाअ् !
\v 10 का नादोफा हिघा नासिहेङ नोक्सान पाका हिदोइबुङ योजना सफल माजेनाङ काङ्को हेन्जा द्याङ्गेलाइ इदोइ सहरता हि |''
\v 11 पावल ए बासार आधा थिकापा हि,कालाउ ओबालाइको माझाता परमेस्वरको बचनको सिक्स्या पिह |
\v 12 गल्ति अखैया अन्चलको हाकिम जेङ्हि, आधिमि यहुदिगेलाइ वाको दोफा मिलेतेङ पावलको बिरोध पाहि,ओबालाइ पावलहेङ न्यायलयता चुम्पुहि |
\v 13 यहुदिगेलाइ गल्लियोहेङ दोअ्हि इदोइ द्याङ केलाइ को कानुनको बिरुद्द परमेस्वरहेङ पुजिलि दोअ्तेङ द्याङ्गेलाइहेङ लाइपाका चेस्ता पादोङ्खे |''
\v 14 पावल हाइदोङ दोअ्लि तोमका हिघाहि कालाउ गल्लियो यहुदिगेलाइहेङ दोअ्हि,''एदि इदोइ काथागेलाइ अपराधपुरन  काम जेङ्हेपानु का नेलाइको काथा हिङ्धाङ्घा |
\v 15 यिदोइ सब्दगेलाइ , कालाउ मिङ्गेलाइ कालाउ नेलाइको व्यवस्थाको बिसयता हि | ओदोङ भाअ्सिङ यिदोइ समस्यागेलाइ नेलाइदोङ ताइमि मिलिपासु |''
\v 16 कालाउ ओबालाइहेङ गललियो न्यायलयसो बिदा पिहि |''
\v 17 कालाउ ओबालाइ चाउघारा साको अध्कस्य सोस्थेनिजहेङ रिम्हि कालाउ न्यायलयको आगाता वासेहेङ दानाइ हि, कालाउ गल्लिय इङ्कोता हाइदोङ चासो मापिहि |
\v 18 पावल दाइ-ओनेगेलाइ दोफा हेन्जा दिना थेकापा इन्ताङ हि , न्हुसो बिदा र्हुतेङ समुन्द्रको दामपाहासो सिरिया हानिहि | प्रिस्किला कालाउ अक्किलाबुङ वाकोङ दोफाङ हिघाहि | किक्रियाता परमेस्वरदोफा ताइको प्रतिग्या पुरा पालि पावल ताइको पुसुङ  चेपाहि |
\v 19 कालाउ न्हुसो इम्बालाइ एफिससता हानिहि, इन्ता वा प्रिस्किला कालाउ अक्विलाइहेङ इन्ताङ ताअ्घिहि | वा एफिससता हिलाउ चाउघारा साता हानिहि कालाउ यहुदिगेलाइदोफा बातमारिहि |
\v 20 इम्बालाइ पावलहेङ आरोङ  आले दिना थिकापा हिलि आग्रह पाहि कालाउबुङ वा माकिहि |
\v 21 पावल बिदा र्हुतेङ हानिलि खाङ्लाउ दोअ्हि,''एदि परमेस्वरको इच्छा जेङ्हे पानु का नेलाइकोता ल्वाङका |''कालाउ वा एफिससो समुन्द्रको दामा पाहासो हानिहि |
\v 22 पावल सिजरिया सहरता हानिहि , कालाउ मण्डलिहेङ अभिबादन पालि वा यरुसलेम थिकापा हानिहि | कालाउ खिनिङ एन्तिओक हानिहि |
\v 23 इन्ता वा आले समय  थेकापा हि  कालाउ न्हुसो इन्तासो वा गलातिया कालाउ फ्रिगिया प्रदेसगेलाइता हानिहि | कालाउ चात्यागेलाइको उत्साह बदिपापिहि |
\v 24 अपोल्लस मिङ हिका एमि यहुदि एफिससता लोहि,| वा अलेक्जेंड्रिया दोअ्का सहरता जोलोम जेङ्का हिघाहि | वा एलोङ बिद्दवान द्याङ हिघाहि | वासेहेङ धर्म सास्तरको बिसयता रेम्का ग्यान हिघाहि |
\v 25 वा प्रभुको दामाको बिसयोता रेम्का धिर्का हिघाहि कालाउ पुरा उत्साहित हिघाहि | येसु:को बिसयता वा जे जति काथा पाहि गोताङ सहि हिघाहि | कालाउ वा यु:ह:न्नाको दोअ्का बप्तिस्ताको बारेता गिघाखे |
\v 26 वा चाउघारा साता निर्धक्क नुइ धुल्लि तेङ्हि  प्रिस्किला कालाउ अक्किला वा दोअ्का हिङ्हि | इम्बालाइ वासेहेङ ताइको साता चुम्पुहि कालाउ परमेस्वरको दामाको बिसयता वासेहेङ आरोङ झन प्रस्त पातेङ बुझाइ पाहि |
\v 27 अपोल्लोस अखैया सार्भिता हानिलि इच्छुक हिघाहि ,  ओदोङ भाअ्सिङ एफिससको दाइ-ओनेगेलाइ वासेहेङ सहयोग पाहि | अखैयाता हिका येसु:को चात्यागेलाइहेङ ओबालाइ इन्ता आपोल्लोसहेङ ग्रहन पालि दोअ्लि पातरा लेखिहि | अखैयाता प्रभुको अनुग्रह होइ येसु:प्रति उङ्को चात्यागेलाइको खान्धुरि हिघाहि कालाउ अपोल्लोस इम्बालाइको बार्का साहायक जेङ्हि |
\v 28 वा गोताङ द्याङ्गेलाइको आगाता यहुदिगेलाइताको बिरोधता बहस पाहि | अपोल्लोस जातिङ्को झालाझालापा रुपता यहुदिगेलाइहेङ गल्ति हिका प्रमान पाहि | वा धर्मसास्तरको आधारता येसु:दोङ ख्रिस्त हि दोअ्का प्रामान पिहि |
\c 19
\p \v 1 अपोल्लोस कोरिन्थि सहरता हिका बेला,पावल एफिससको दामा पाहा पाहासो हेन्जा थामेगेलाइ भारि घुराइगिल्का हिघाहि एफिससता पावल हेथेते चात्यागेलाइ दुसुहि |
\v 2 पावल ओबालाइहेङ हि:हि,''हाइ नेलाइ खान्धुरि पालाउ पबित्त्तरो आत्मा निङ्सुना ?''ओबालाइ दोअ्हि,''केलाइ हेलाउबुङ पबित्त्तरो आत्मा हि दोअ्का हिङ्का मान्थुनाहि |''
\v 3 जेलाउ पावल हि:हि,हिसिका खालको बप्तिस्ता नेलाइ र्हुसुना ?'' ओबालाइ दोअ्हि,''यु:हान्ना जेसाङ दोअ्हि एन्साङ केलाइ बप्तिस्ता र्हुका हिनाहि |''
\v 4 पावल दोअ्हि,''यु:हान्ना द्याङ्गेलाइहेङ ताइको जिवन परिवर्तन पालि खाङ्कालाहेङ बप्तिस्ता पिघाखे | यु:हान्ना दोअ्घाखे एमिहेङ खिनिङ खान्धुरिपासु ज्याइ वाकोसो न्हुसो लोधोङ्खे , वा येसु:हि |''
\v 5 जेलाउ ओबालाइ इङ्को हिङ्हि,ओबालाइ प्रभु येसु:को मिङ्ता बप्तिस्ता रहुहि |
\v 6 कालाउ न्हुसो पावल ओलाइहेङ खुर ताअ्तेङ कालाउ पबित्त्तरो आत्मा ओबालाइकोता लोहि | जेलाउ ओबालाइ भेनेङ-भेनेङ भासागेलाइसो धुइलि तेङ्हि कालाउ अगमबानिगेलाइ पालि तेङ्हि |
\v 7 ओबालाइको हुलता माकुलाउबुङ तेन्हे झन हिघाहि |
\v 8 पावल चाउघारा साता हानिहि कालाउ माथिसिङ साहासदोफाङ नुइ धुइहि, सुम महिना थिकापा पावल एन्साङ्दोङ पाहि,  वा यहुदिगेलाइ दोफा बहस पाघाखे | कालाउ इम्बालाइहेङ परमेस्वरको सार्भिको  बिसयता  साउसाइपाघाखे | |
\v 9 हेथेते यहुदिगेलाइ थाङ्का हिघाहि, ओबालाइ खान्धुरि मापाहि ओबालाइ परमेस्वरको दामाको बिसयता हेन्जाङ आखेका निन्दनिय काथागेलाइ द्याङ्गेलाइको आगाता पाहि | ओदोङ भाअ्सिङ पावल इम्बालाइहेङ लाअ्हि कालाउ चात्यागेलाइहेङ दोफाङ चुम्तेङ हानिहि कालाउ गोताङ दिना तिरान्नसको चाउघारा साता हानितेङ बहस तेङ्हि |
\v 10 पावल इसिका काम न्हे बासार थेकापा पाहि  इसिकाङ कामसो कारनहोइ जेङ्नाङ गोताङ यहुदि कालाउ ग्रिक एसिया सारभिको प्रभुको बचन हिङ्हि |
\v 11 परमेस्वरको हाइदोङ सारभुसाइका काम गेलाइ पालि पावलहेङ प्रयोग पाहि |
\v 12 पावलको चालाइका रुमालगेलाइ कालाउ लोखन धावागेलाइ मिसा लोकालाइको हुता ताअ्हि, जेलाउ इम्बालाइ एसा पाहि इम्बालाइ एल्धाखे कालाउ दुस्त आत्मागेलाइ इम्बालाइसो बाहार ओल्लिघाखे |
\v 13 हेथेते यहुदिगेलाइ थामे-थामेता घुराइगिलतेङ दुस्त आत्मागेलाइ द्याङ्गेलाइसो खाअ्पापिघाखे |   
\v 14 स्केवाको न्हिमि चानगेलाइ एन्सा पाघाखे , (स्केवा बार्का धामि हिघाहि )| कालाउ कि यहुदिगेलाइ प्रभु येसु:को मिङ प्रयोग पातेङ द्याङ्गेलाइसो दुस्त आत्मा दिगिल्लि खाङ्घाखे | इम्बालाइ दोअ्घाखे,''का नासेहेङ उङ्को येसु:को मिङ्ता जेदोङ्को मिङ्सो पावल बानाल पाखे,आदेस पिखा बाहार लोउ |''
\v 15 कालाउ ए पल्ट एलोङ दुस्त आत्मा इङ्को यहुदिगेलाइहेङ दोअ्हि,''का येसु:हेङ नाल्खा,कालाउ पावलहेङ नाल्खा,कालाउ नेलाइ चाहि हासु 
\v 16 कालाउ उङ्को द्याङ ज्याइदोफा दुस्त आत्मा ताङ्का हिघाहि उङ्को तोङ्तेङ यहुदिगेलाइहेङ झार्मिरिहि , वा झाराङ खान्तेङ बलियाका हिघाहि |   वा इम्बालाइहेङ दानाइहि कालाउ इम्बालाइ धावा लोखनगेलाइ थेअ्पिहि | उङ्को यहुदिगेलाइ इङ्को सासो नाङ्घाङ कालाउ आधामारातेङ खाअ्हि |
\v 17 एफिससको गोताङ द्याङ्गेलाइ,यहुदिगेलाइ,कालाउ ग्रिकगेलाइ यिदोइ काथागेलाइ थाहा गिहि कालाउ निकौङ थिहि,कालाउ इम्बालाइ झाराङ प्रभु येसु:मिङ्ता हेन्जा खान्तेङ हेन्जा सम्मान पालि तेङ्हि |
\v 18 हेन्जा द्याङ्गेलाइबुङ ज्याइ खान्धुराइ जेङ्का हिघाहि,आगाता लोतेङ कालाउ इम्बालाइको दुस्त कामगेलाइ झाराङ्को आगाता सुइकार पाहि |
\v 19 ओबालाइ मध्येसो आधिमि टुनामुना पाका, म्होका , झारफुक,प्रयोग पाका हिघाहि | इम्बालाइ ताइको टुनामुना पाका किताबगेलाइ चुमाहि कालाउ झाराङ्को आगाता इङ्को पुस्तकगेलाइ ओअ्पाहि | इङ्को पुस्तकगेलाइको दाम झान्दाइ न्हेकुरि ते हाजार चान्दिको सिक्कागेलाइ झोको अनुमान पाहि  |
\v 20 इसिका प्रकारसो, प्रभुको वचन द्यापाहाङ उब्जाइहि कालाउ द्याङ्गेलाइता धेमाङ प्रभाब जेङ्हि |
\v 21 कालाउ काथागेलाइ पालि दोअ्तेङ,पावल म्यासिदोनिया कालाउ अखैया कालाउ यरुसलेम हानिका योजना बानाइहि | पावल सोचिहि,''यरुसलेम भ्रमन पालि दोअ्तेङ न्हुसो का रोम भ्रमन पाङ्का |''
\v 22 तिमोथि कालाउ इरास्तस न्हेमि पावलको सहयोगिगेलाइ  हिघाहि | पावल इम्बालाइहेङ म्यासिदोनिया ता लाम्फाङ्दोङ दिङ्गिल्हि | पावल आले समयको भाअ्सिङ एसियाताङ हि |
\v 23 कालाउ ओदोङ समयता एफिससता बारका आसान्ति जेङ्का हिघाहि | इङ्को आसान्ति परमेस्वरको दामाको बिसयता चुम्तेङ जेङ्का हिघाहि |
\v 24 इनता डेमोतिरियस मिङ हिका एमि द्याङ हिघाहि ,वा चान्दिको काम पाघाखे | वा आर्तेमिस  मुन्दिर चान्दिको म्हुइका नमुनागेलाइ बानाइहि | एसापा इसिका सिल्पि क्रमिगेलाइ निकोङ काम पितेङ ताका पिहि 
\v 25  डेमितिरियस इदोइ गोताङ सुनारगेलाइहेङ कालाउ इन्सिका ब्यवसायित पाका द्याङ्गेलाइहेङ जोम्पाहि कालाउ इम्बालाइहेङ  दोअ्हि, नेलाइ रेम्फा गिसुखेना,   यिदोइ कामसो केलाइ निकोङ ताका कामाइनाखे |
\v 26 कालाउ खाङसु, या पावल दोअ्का द्याङ हाइ पादोङ्खे ! हिङ्सु वा हाइ दोअ्दोङ्खे, पावल हेन्जा झानाहेङ प्रभाबित कालाउ परिबर्तन पालि दोहोइ | वा इता एफिससता कालाउ एसियाको सारा सारभिगेलाइता इसिका कामगेलाइ पातेङ हिनाहि | पावल दोअ्खे ,कि द्याङ्गेलाइको बानाइका दिरगेलाइ  सत्ये दिरगेलाइ माको |
\v 27 पावल दोअ्का इन्सिका काथागेलाइहोइ द्याङ्गेलाइ केलाइको पेसा बिरुद्द जेङ्का खातारा जेनाङ | कालाउ इनता भेनेङ खाताराबुङ हि: द्याङ्गेलाइ सोचिलि द्वाङ कि माहान दिर डाइनाको मुन्दिर हिदोइबुङ महत्वपुर्न काथा माको ! इङ्को बेला वाको माहानाता नासावा | डाइनाको दिर सारा एसिया कालाउ सुमिङ्को गोताङ थामेता दोङ पुजियावा |
\v 28 इन्सिका काथा हिङ्तेङ न्हुसो इम्बालाइ क्रोधित जेङ्हि इम्बालाइ र्हिकाइलि तेङ्हि,''डाइना,एफिससको माहान दिर दोङ |''
\v 29 सहरको द्याङ्गेलाइ भानाइ लुटेङ हिघाहि, इम्बालाइ गायस कालाउ अरिस्ताखर्सहेङ रि्म्हि |न्हेमि द्याङ्गेलाइ म्यासिदोनिबासि हिघाहि कालाउ पावल दोफा हानिघाहि | झाराङ द्याङ्गेलाइ खुजलाइका सा भारि धाअ्पुहि |
\v 30  पावल बुङ इन्ता लिता हानिलि भोगाखे,कालाउ द्याङ्गेलाइको जेरगेलाइहेङ सम्भोदन पालि खाङ्घाखे कालाउ येसु:को चात्यागेलाइ वासेहेङ हानिलि मापिहि |
\v 31 इङ्को सार्भिको हेथेते नेतागेलाइ  पावलको भाया हिघाहि ,इम्बालाइ वासेहेङ खबर पिगिल्हि | इम्बालाइ पावलहेङ तामासा सा लिता मान्हे दोअ्हि |
\v 32 हेथेते द्याङ्गेलाइ एनौङ खिनिङ काथाता र्हिकाइतेङ हिका हिघाहि आधिमि भेनेङ काथाता रि्हिकाइतेङ हिका हिघाहि | इङ्को सभाउ सा दोधारता हिघाहि, हेन्जा द्याङगेलाइ इन्ता हाइपालि लोका दोअ्का बुझिलि दोअ्का मान्थुघाहि |
\v 33 यहुदिगेलाइ अलेकज्यान्दर मिङ हिका एमि द्याङ्हेङ जनता आगाडि जाअ्पाहि  द्याङ्गेलाइ वासेहेङ हाइपालि एला दोअ्हि | अलेकज्यान्दर ताइको खुर इङ्को जेर हिका भारि तोल्हेतेङ हेङ्गालाइहि हाइपालिपानु वा इम्बालाइहेङ व्यख्या पातेङ बुझिपालि भोघाखे |
\v 34 कालाउ जेलाउ द्याङ्गेलाइ थाहा गिहि कि अलेकज्यान्दर एलोङ यहुदि हिघाहि, इम्बालाइ एलोङ्दोङ काथाता न्हे घन्ता ठेकापा र्हिकाइतेङ हि,''एफिससबासि गेलाइको डाइना माहान हि | इङ्को गाला न्हें घन्ता थिकापा र्हिकाइतेङ  हि |
\v 35 कालाउ न्हुसो सहरको हाकिम इम्बालाइहेङ सिकापा पालि कोसिस पाहि कालाउ दोअ्हि,''एफिससको द्याङ्गेलाइ ! हाइ सुमिङ्ता हासुबुङ द्याङ्हि ज्याइ एफिसस सहरको माहादेबि डाइनाको मुन्दिर हि,  कालाउ वाको मुर्ति जेदोङ स्वर्गसो हुल्का दोअ्तेङ मागिखे ?
\v 36 हिदोइबुङ द्याङ्बुङ इङ्को सत्ये माको दोअ्लि माद्वा, एसापा इम्बालाइ सिकापा हिसु हाइदोङ्पालि खान्तेङ लाम्फा सोचेसु |
\v 37 नेलाइ,इदोइ द्याङ्गेलाइहेङ चुमासुना,कालाउ इम्बालाइ केलाइको देबिको बिरुद्द ए, सबदबुङ माएल्का दोअ्का मान्थुसुना, इम्बालाइ थानसो हाइदोङ्बुङ खुका मान्थु |
\v 38 केलाइको न्यायगेलाइ हि,कालाउ इनता निर्नय गेलाइ हि ,डेमेतिरियस कालाउ वाको कारिगरगेलाइको हासुकोबुङ बिरुद्ता हाइदोङ हिहे पानु नेलाइ न्यायगेलाइ हानाको  न्यायलता इम्बालाइता ताइमिता मादोसियाको |
\v 39 आरू आरूङ आसा चर्चा पालि बाकि हिनु  इङ्को काथा गेलाइ सहरको द्याङ्गेलाइ दिनाङ सभाउ मिलिपावा |
\v 40 हाइपालिपानु नानि इता घटेका घट्नाको कारनहोइ एला दङ्को दोसि लोलि सम्भावाना हि |हाइपालिपानु  नानिको  यिदोइ सभाउ जेलाउ  हिदोइबुङ ठोस कारन मान्थु , यिदोइ समस्याको बिसयता बास्तबता बयान पिलि मादाङ |''
\v 41  सहरको हाकिम उङ्को झोको दोअ्तेङ सा- सा हानेलि दोअ्हि |
\c 20
\p \v 1 जेलाउ हुल्दुङ्गागेलाइ सिकाहि,पावल येसु:चात्यागेलाइहेङ वासेहेङ भेतिलि दोअ्तेङ काइहि | वा इम्बालाइहेङ हाउसाइपाहि कालाउ बिदा र्-र्हि | पावल इम्बालाइ दोफा बिदा र्हुतेङ म्यासोदिनिया हानिहि |
\v 2 म्यासोदोनिया पातेङ हानिलाउ वा येसु:को चात्यागेलाइहेङ हाउसाइपाका हेन्जाङ काथागेलाइ पाहि,कालाउ वा ग्रिस हानि |
\v 3 वा इन्ता सुम महिना हि , वा समुन्द्रपाहासो सिरिया हानिलि साजिघाखे, कालाउ वाको बिरुद्ता आधिमि यहुदिगेलाइ सद्यन्तरगेलाइ रचेका हिघाखे , ओदोङ भाअ्सिङ पावल म्यासोदोनिया पातेङ सिरिया हानिलि निर्नय पाहि |
\v 4 हेथेते द्याङ्गेलाइ वादोफा हिघाहि | इम्बालाइ हिघाहि:पाइरसको चान बिरियाबासि सोपातर,थेस्लोनिकिबासि,अरिस्ताखर्स कालाउ सिकन्द्र्स,डर्बि सहरको द्याङ गायस,तिमोथि कालाउ एसियासो न्हेमि ज्याइ ताइकिकस कालाउ तोरिफिमस हिघाहि |
\v 5 इम्बालाइ केलाइ खान्तेङ लाङ  हानिहि कालाउ इम्बालाइ केलाइहेङ तोराआता  र्-हुमाहि |
\v 6 अखमरि सेलेको पार्भा  न्हुसो केलाइ समुन्द्र पाहासो हानितेङ फिलिप्पिभारि हानिनाहि | केलाइ इङ्को द्याङ्गेलाइहेङ ना दिना न्हुसो तोराआसाता  दुसुनाहि केलाइ इन्ता एआथार थिकापा हिनाहि |
\v 7 आठारको लाङ दिना,केलाइ झाराङ प्रभुको भोज चालि एदोफाङ जोम्का हिघानाहि , पावल भेनेङ दिना बिदा र्हुलि दोअ्तेङ इम्बालाइदोफा बात मारेहि | पावल आधान्हिसिन्ता थिकापा काथा पातेङ हि |
\v 8 केलाइ हुताको ताल्लाता जेता जोम्का हिघानाहि , इन्ता हेन्जा गेसागेलाइ झिलिमिलिपा जोल्तेङ हिघाहि |
\v 9 इन्ता एलोङ युटाइकस मिङ्को धाना वाजान हिघाहि ज्याइ झ्यालखानाता हिघाहि,कालाउ युटाइकसहेङ निन्दा धुल्ला हि | कालाउ वा इन्ताङ गिम्हि कालाउ सुम तालासो खिर्किसो भोनोइ फेअ्न्हाहि, जेलाउ द्याङ्गेलाइ वासेहेङ  ल्होपालि हानिहि कालाउ वा दोकाहिघाखे |
\v 10 पावल युटाइकस कोता खुअ्तेङ लोहि, वा तिरु थोतेङ खोम्हि,पावल आरू खान्धुराइगेलाइहेङ दोअ्हि,''सुरता मापासु, वा सिन्हुकाङ हि |''
\v 11 पावल आरोङ हुताको तल्लाता हानिहि,वा सेले पोङ्तेङ कालाउ चाहि, पावल इम्बालाइदोफा हेन्जा बेरथिकापा काथा पातेङ हि | वाको काथा दोअ्लाउ झेङ फोरो फोरोका पहर जेङ्का हिघाहि | कालाउ न्हुसो पावल हानिहि |
\v 12 दयाङ्गेलाइ उङ्को वाजानहेङ चुम्पुतेङ सिता हानिहि ,वा सिन्हुका हिघाहि कालाउ इम्बालाइहेङ आराम जेङ्हि |
\v 13 केलाइ अस्सोस भारि समुन्द्रपाहासो पावल खान्तेङ आगा हानिहि , केलाइ लाम्फा पावलहेङ्दोङ दुसुनाहि | वा केलाइदोफा अस्सोसता भेतिलि कालाउ जाहाजता जोमाइने योजना पाहि | पावल मिलिङ्सोङ अस्सोस हानिका मन हिनाङ इन्सिका कार्यक्रम बानाइघा |
\v 14 न्हुसो पावलहेङ केलाइ अस्सोसता भेतिन्हाहि | कालाउ वा केलाइदोफा जाहाजता लोहि | केलाइ झाराङ मिलिलेता हानिनाहि |
\v 15 केलाइ जाहाजसोङ हानिनाहि कालाउ भेनाङ दिना थिओस टापु थुका नाहि,  भेनेङ दिना केलाइ समुन्द्र पाहासो हानितेङ सामोस दोका टापु हानिनाहि, ए दिना न्हुसो केलाइ मिलेट्स थुकानाहि |
\v 16 पावल लाङ फाङदोङ एफिससता माहिसिङ दोअ्तेङ निर्नय र्हुका हिघाहि | वा एसियाता हेन्जा दिना  थेकापाबुङ हिलि माचाहि हि | वा ह्ताराता हिघाहि हाइपालिपानु वा जेङ्लि दोअ्नु पेन्तिकोस लाखता यरुसलेमता हिलि मन पाघाखे |
\v 17 मिलेतेसको पावल एफिससता खबर पिगिल्हि कालाउ इङ्को खाबरता पावल एफिससको मन्डलिको एल्डर डिकनगेलाइ वाकोता लोलिको भाअ्सिङ नेउता पिहि |
\v 18 जेलाउ एल्सर कालाउ डिकनगेलाइ लोहि,पावल इम्बालाइहेङ दोअ्हि,''का एसियाता लाङ चोति लोका दिना सोङ दोङ नेलाइ गिसुखेना,नेलाइकोता जेथे समय बितिपाघा, का इसिका प्रकारसो हिघा |
\v 19 कालाउ यहुदिगेलाइ काङ्को बिरूद्ता हेन्जा सद्यन्त्तर गेलाइ पाहि जेसाङ का हेन्जा दुःख निङ्घा | कालाउ नम्रता कालाउ मितिहोपातेङ का प्रभुकोङ सेवा पाघा |
\v 20 का दिनाङ दिन जेथेबुङ काम पाघा नेलाइकोङ भालाइको भासिङ पाघा , का येसु:को बारेता ये: बानाल  नेलाइहेङ दोअ्घा कालाउ का द्याङ्गेलाइको आगाता कालाउ नेलाइको गोतेङ साता धिरपाघा |
\v 21  का झाराङ  यहुदिगेलाइहेङ कालाउ ग्रिकगेलाइहेङ हृदय परिबर्तन पालि परमेस्वरता लोसु दोअ्घा | का इम्बालाइहेङ झाराङ्हेङ केलाइको प्रभु येसु:ता खान्धुरि पासु दोअ्घा |
\v 22 कालाउ एला पबित्त्तरो आत्माको आदेस पालन पालि गोइखे | का यरुसलेम हानिलिङ गोयाङ कालाउ कासिहेङ थाहा मान्थु इन्ता काङको हाइ गुति जेनाङ |
\v 23 का इदोइ झोको गिखा कि गोतेङ सहरता पबित्तरो दोअ्खे,कि बन्धन कालाउ कस्तगेलाइ यरुसलेमता कासेहेङ र्-र्हुमतेङ हि |
\v 24 का ताइमिङ काङ्को जिवनहेङ  ध्यान मापिखा, मुख्य काथा का काङ्को काम पालि दोअ्लि गोइका हि | का इङ्को काम दोअ्पालि भोखा जेदोङ प्रभु येसु:सोम्पिका हि द्याङ्गेलाइहेङ परमेस्वरको अनुग्रहको ये:बानाल दोअ्लि |
\v 25  कालाउ एला कासेहेङ ध्यान पितेङ हिङ्सु, का गिखा कि नेलाइ हासुबुङ कासेहेङ आरोङ हेलाउबुङ मातिङस्वाना | का नेलाइदोफाङ जेलाउबुङ, हिघाखा,का नेलाइहेङ परमेस्वरको सारभिको बिसयता ये:बानाल दोअ्घा |
\v 26 एसापा नानि का दोअ्लि खाङ्दोङ्खा कि कासेहेङ साङ्खा मान्थु एदि नेलाइ मध्येसो हासुबुङ मुक्ति मानिङ्सुना पानु परमेस्वर कासेहेङ दोसिलि मालागायाङ ! 
\v 27 का या दोअ्लि द्वाङका हाइपालिपानु का गिखा कि का नेलाइहेङ गोताङकाथागेलाइ दोअ्घा जेदोङ नेलाइ गिसु दोअ्तेङ परमेस्वर चाहिघाखे |
\v 28 नेलाइ ताइमिङ कालाउ गोताङ जेरको भाअ्सिङ सावाधान हिसु, पबित्तरो आत्मा नेलाइहेङ इङ्को जेरको सामाराइलि कालाउ परमेस्वरको मण्डलिको गोठालो पालि सोम्पिका हि,जेदोङ परमेस्वर मण्ड लिहेङ ताइकोङ हितिहोइ चोल्का हि |
\v 29 का गिखा कि का हानिलि दोअ्तेङ न्हुसो हेथेते वाबाल गेलाइ नेलाइको जेरता ल्वावा , इम्बालाइ क्रुर स्याइले गेलाइ भाइका हि | इम्बालाइ इङ्को बथानहेङ नासापालि दाउभोकावा   |
\v 30 नेलाइको ताइकोङ झुन्डसोबुङ इन्सिका द्याङ्गेलाइ देखाल जेनावा ज्याइ सत्ये काथाहेङ बाङ्गिपावा | नेलाइ येसु:को चात्यागेलाइहेङ लाअ्पालि दाउभोकावा कालाउ इम्बालाइहेङ पिताइसु दोअ्तावा |
\v 31 ओदोङ भाअ्सिङ जोगेतेङ हिसु,  गोताङ दिना इङ्को काथा याद पासु : का नेलाइदोफा सुम बासार ठेकापा हिघा, ओदोङ समयता का नेलाइहेङ चेताउनि पितेङ हिघा, का झेम्पाङ लिपाङ नेलाइहेङ सिक्स्या पिघा, का हेथेते नेलाइको भाअ्सिङ खारघा |
\v 32 'एला का नेलाइहेङ परमेस्वरको जिम्मता कालाउ वाको अनुग्रहको वचनता लाअ्तेङ हानाङ्का ज्याइ नेलाइहेङ बलियाका बानाइयावा,| इङ्को वचनहोइ नेलाइहेङ आसिरबाद प्यावा जेदोङ परमेस्वर वाको गोताङ पबित्तरो द्याङ्गेलाइहेङ प्यावा |
\v 33 का हेलाउबुङ ताइको भाअ्सिङ हासुकोबुङ ताका कालाउ लोखन धावागेलाइ माभोघा |
\v 34 नेलाइ गिसुखेना ,कि का ताइको कालाउ ज्याइदोफा हिघाखे इम्बालाइको खाचो ताइमिदोङ पुरा पाघा |
\v 35 का नेलाइहेङ जेलाउबुङ का भाइपाङ उदाहरन जेङ्तेङ तिङ्पाघा कालाउ जाइ दुर्बल हि इम्बालाइहेङ साघाइसु दोअ्घा, का प्रभु येसु:को वचन याद पालि धिरपाका , येसु: दोअ्हि र्हुलि खान्तेङ भरू पिलिदोङ झाराङ खान्तेङ, हेन्जा आनन्द हि |''
\v 36 जेलाउ पावल इङ्को काथागेलाइ दोअ्लि दोअ्तेङ,वा तिरु थोतेङ कालाउ झाराङ मिलितेङ दोमचाकाइहि |
\v 37 इम्बालाइ झाराङ खार्हि कालाउ पावलहेङ खोमतेङ चुमाचाहि |
\v 38 नेलाइ आरोङ हेलाउबुङ वासेहेङ मातिङ्स्वाना दोअ्तेङ पावल दोअ्का काथाता इम्बालाइ हेन्जाङ सोक पाहि | कालाउ इम्बालाइ वासेहेङ जहाजता सिरपुहि  |
\c 21
\p \v 1 केलाइ मानिलि गोइका एल्डर.डिकनगेलाइ सो बिदा र्हुतेङ न्हुसो जाहाज धोल्तेङ सिधाङ क्रसतापुता  थुकालि लोनाहि ,न्हु दिना रोडसको तापुता लोनाहि | इन्तासो  पतारा थुकानाहि |
\v 2 पताराता केलाइ एलोङ जहाज तिङ्नाहि जेदोङ फोनिसिया पार पातेङ हानिदोङ्घाखे | केलाइ समुन्द्र पाहासो जाहाजाता हानिनाहि |
\v 3 केलाइ साइप्रस तापुको भेर्पा थुकानाहि ,कालाउ केलाइ इङ्कोको केपाहा ओदोइपार सिरियाभारि हानितेङ टुरोसता खुअ्नाहि | हाइपालिपानु जाहाजको आनेमानेगेलाइ इन्ता खुपालि गोइका हिघाहि |
\v 4 केलाइ टायर सहरता येसु:को चात्यागेलाइहेङ भेतिन्हाहि कालाउ ओबालाइ दोफाङ न्हि दिना  ठेकापा हिनाहि | इम्बालाइहेङ पबित्तरो आत्मा पिका बानालको आधारता ओबालाइ पावलहेङ यरुसलेम मान्हे  दोअ्तेङ चेताउनि पिहि |
\v 5 कालाउ जेलाउ केलाइ इन्ताको भ्रमन दोपानाहि,बिदा र्हुनाहि कालाउ केलाइ हिगिल्का काम जारिदोङ ताअ्न्हाहि | झाराङ येसु:को चात्यागेलाइ इता थेकापाहि बेबाल द्याङ्गेलाइ सुधाङ कालाउ जामाललाइबुङ केलाइहेङ बिदा पिलि सहर बाहार थेकापा लोहि | केलाइ झाराङ काम्भेता तिरु थोनाहि कालाउ दोमचाकाइना हि |
\v 6 कालाउ न्हुसो केलाइ बिदा र्हुतेङ जाहाजाता ताङ्नाहि,चात्यागेलाइ सा घुरिहि |
\v 7 केलाइ टायरसो ताइको लागातार टोलेमाइस सहरता हानिनाहि, केलाइ चात्यागेलाइ स्वगत पानाहि कालाउ ओबालाइदोफा एनि हिनाहि |
\v 8 भेनेङ दिना टोलेमाइस सहर लाअ्नहाहि कालाउ सिजरिया सहरता हानिन्हि ,केलाइ फिलिपको साता कालाउ हिनाहि |  फिलिप परमेस्वरको ये:बानाल प्रचार पातेङ सेवा पातेङ हिघाहि | वा न्हिमि मध्येसो बिसेस साघाइ पाका एमि हिघाहि |
\v 9 वाको द्यामि बुहु माजेङ्का चामिन्दिगेलाइ हिघाहि कालाउ इम्बालाइ अगमबानि पाका बरदान निङ्का हिघाहि |
\v 10 इन्ता हेन्जा दिना ठेकापा हितेङ न्हुसो,एमि अगमबक्ता आगाबास यहुदिया सो लोहि |
\v 11 वा केलाइकोता लोहि कालाउ  पावलको  पेति र्हहि ,कालाउ न्हुसो आगबास इङ्को पेति होइ खुर कालाउ खोकोइ धेउहि,कालाउ दोअ्हि,''पबित्तरो आत्मा दोअ्खे,''यिदोइ पेति जाइको हि वासेहेङ एसापा यरुसलेमता यहुदिगेलाइ धेवावा | कालाउ न्हुसो इम्बालाइ वासेहेङ गैर- यहुदि द्याङ्गेलाइकोता सोमप्यावा |
\v 12 केलाइ झाराङ यिदोइ सब्दगेलाइ हिङ्नाहि ओदोङ भाअ्सिङ केलाइ कालाउ येसु:को चात्या आरू इन्ता कोङ चात्यागेलाइ पावलहेङ यरुसलेम मान्हे दोअ्तेङ सेउपाहि |
\v 13 कालाउ पावल दोअ्हि ''नेलाइ हाइपालि खारतेङ हिसुखेना ? हाइपालि कासेहेङ  वथेपा मन  नेलाइ हाइपालि आउलिपापिसुखेना ? का यरुसलेमता बन्धनता परिलि तियार हिघा | का प्रभु येसु:को मिङको भाअ्सिङ सि:लि तियार हिघा !''
\v 14 केलाइ वासेहेङ यरुसलेमसो दुरे ताअ्लि माद्वाङ, ओदोङ भाअ्सिङ केलाइ वासेहेङ बिन्ति पालि लाअ् पिन्हाहि कालाउ दोअ्नाहि,''केलाइ दोमचाकाइयाङ , कि जेदोङ प्रभु मन पाखे एन्साङ जेनावा 
\v 15 कालाउ न्हुसो केलाइ यरुसलेम भारि हानिलि तियार जेङ्नाहि |
\v 16 सिजिरिया बासि येसु:को हेथेते चात्यागेलाइ केलाइदोफा हानिहि, उङ्को चात्यागेलाइ केलाइहेङ साइप्रसको द्याङ मनसोनको साता चुम्पुहि | मनसन येसु:को एमि एकदम पुर्ना चात्या हिघाहि | इम्बालाइ केलाइहेङ वाको साता चुम्पुहि कालाउ केलाइ इन्ताङ हिनाहि |
\v 17 यरुसलेमता खान्धुराइगेलाइ केलाइहेङ तिङ्तेङ मेनाङ लेङ्चाहि |
\v 18 भेनेङ दिना,याकुबहेङ भेतिलि पावल केलाइदोफा हानिहि गोताङ बारका द्याङ्गेलाइबुङ इन्ताङ हिघाहि |
\v 19 पावल झाराङहेङ अभिबादन पाहि कालाउ परमेस्वर गैर-यहुदिगेलाइको माझाता वाको सेवकगेलाइको माध्यमसो हाइ-हाइकामगेलाइ पाहि एलोङ एलोङ्पा बृतान्त हिङ्पाहि | 
\v 20 जेलाउ एल्डर डिकनगेलाइ इदोइ काथागेलाइ हिङ्हि,इम्बालाइ परमेस्वरको बाखानाइ पाहि | कालाउ न्हुसो इम्बालाइ पावलहेङ दोअ्हि,''ओने ! ना तिङ्खेना ,कि वथे हाजारौ यहुदिगेलाइ खान्धुराइ जेङ्हि | कालाउ इम्बालाइ झाराङ सोचिहिकि मोसाको व्यवस्था खुबै महत्वको हि |
\v 21 बो सार्भिता गैर-यहुदिगेलाइ माझाता हिका यहुदिगेलाइ ना मोसाको व्यवस्था पालन मापालि दोअ्तेङ सिक्स्या पिना दोअ्का इम्बालाइ हिङ्का हि | इम्बालाइ हिङ्का हि कि यहुदिगेलाइको चान-चामेन्दिगेलाइहेङ खतना पालि मागोयाङ कालाउ केलाइको रिति-तिथि मानिलि मागोयाङ दोअ्तेङ सिक्स्या पिना |
\v 22 हाइपालि गोइका ? इता यहुदि खान्धुराइगेलाइ ना लोका निसित थाहा ग्यावा |
\v 23 एसापा हाइ पालि गोयाङ केलाइ दोअ्प्याङ: केलाइको द्यामि द्याङ्गेलाइ परमेस्वरता बाचा पाका हि |
\v 24 इम्बालाइहेङ चुम्पुतेङ हाने कालाउ नेलाइ दोअ्फाङ ताइमिबुङ चोखाइ , ना इम्बालाइको पुरुङ खुइले बनाइलि ताका पि| एन्सा पाहे इङ्को प्रमान जेनावा कि नाङ्को बिसयता इम्बालाइ जेदोङ हिङ्हि इङ्को सत्ये माको  इम्बालाइ ना मोसाको नियम नाङ्को ताइकोङ जिवनता पानल पाका तिनावा  |
\v 25 गैर-यहुदि खान्धुराइगेलाइको बिसयता केलाइ इम्बालाइहेङ चिठि एसा दोअ्तेङ पिगिल्का हिघाहि :  ''मुर्ति गेलाइता चढाइका आनेमाने माचालि,हिति माचालि निर्घामेतेङ से:का गपुस माचा कालाउ हिदोइबुङ खाल्को कासिबेरि मापासु |''
\v 26 पावल उङ्को द्यामि द्याङ्गेलाइहेङ ताइको दोफाङ चुम्पुतेङ हानिहि कालाउ इम्बालाइको चोखाइका उत्सवता भाग र्हुहि | कालाउ न्हुसो चोखाइका दिनाको दोका दिना हेलाउ जेनाङ कालाउ इम्बालाइ झाराङ्हेङ भेति पिलि कालाउ इङ्को को उद्घोसन पालि वा मुन्दिर लिता दुल्हि |
\v 27 जेलाउ न्हि दिना दोलि तोम्का हिघाहि हेथेते एसियाको यहुदिगेलाइ पावलहेङ मुन्दिरको सालेङ्ता तिङ्हि | इम्बालाइ गोताङ द्याङ्गेलाइहेङ तोङ्पाहि कालाउ पावलहेङ रिम्हि |
\v 28 इम्बालाइ मार्फाङ आहुहि,''ओइ यहुदिगेलाइ,केलाइहेङ साघाइ, या दोङ द्याङ ज्याइ मोसाको व्यवस्थाको बिरुद,ताइकोङ द्याङ्गेलाइको बिरुद इदोइ द्याङ इसिका काथागेलाइ गोताङ द्याङ्गेलाइ द्यापाहाङ धिरपातेङ हि | वा हेथेते गेर-यहुदिगेलाइहेङ थानको सालेङ्ता चुमाका हि | वाते इदोइ पबित्तरो थामेहेङ असुद बानाइका हि !
\v 29 यहुदिगेलाइ एसा दोअ्का कारन ओबालाइ एफिससको तोरोफिमसहेङ पावल दोफा यरुसलेमता तिङ्का हिघाहि कालाउ सोचिहि कि वासेहेङ पावल मुन्दिरको थामेलिता चुमाका हि |
\v 30 यरुसलेमता खलबल मचिहि, द्याङ्गेलाइ गोताङ पाहासो धाअ्तेसाङ लोहि कालाउ पावलहेङ रिम्हि कालाउ तानितेङ मुन्दिरको थामे भारिसो बाहार ओल्ला पाहि | मुन्दिरको दुल्लाका फिनुगेलाइ एन्सालाउदोङ बन्द पाहि |
\v 31 जेलाउ द्याङ्गेलाइको जेर पावलहेङ से:लि तरखर पादोङ्घाखे रोमन सेनापति गोताङ सहरता गन्दागोल जेङ्तेङ हिका सुचना निङ्हि |
\v 32 सेना पति ओदोङ्घुरि इङ्को थामेता आधे सेना अधिकारिगेलाइ कालाउ लान्ठागेलाइदोफाङ  चुम्पुतेङ थुकाहि | द्याङ्गेलाइ सेनापति कालाउ लान्ठागेलाइ लोका तिङ्हि,इम्बालाइ पावलहेङ दानाइलि लाअ्हि |
\v 33 कालाउ सेनापति पावलको भेर्पा हानितेङ रिम्हि सेनापति ताइको सेनागेलाइ पावलहेङ न्हेलोङ  झिनन्झिरि दोउलि  दोअ्तेङ हुकुम पाहि | कालाउ सेनापति हि:हि,''इदोइ द्याङ हासु ? वा हाइ गल्ति पाका हि ?''
\v 34 हेथेते द्याङ्गेलाइ एलोङ थरिको काथागेलाइ पाघाखे कालाउ हेथेते बो द्याङ्गेलाइ भेनेङ थरिको काथागेलाइ पादोङ्घाखे, इन्सिका नाना थरिको काथागेलाइ दोअ्नाङ सेनापति सत्ये काथा पत्ता लागाइलि मादोअ्हि | ओदोङ भाअ्सिङ सेनापति सेनागेलाइहेङ सेनाको साता पावलहेङ चुम्पुलि दोअ्का हुकुम पाहि |
\v 35 जेलाउ पावल पाइरोता थुकाहि,कालाउ द्याङ्गेलाइको जेर हिङ्सा पातेङ तोङ्हि कालाउ लान्ठागेलाइ वासेहेङ तोल्हेतेङ चुम्पुहि |
\v 36 हाइपालिपानु द्याङ्गेलाइको जेर वासेहेङ सेअ्सु,दोअ्तेङ र्हिकाताङ लेसारा पिताइका हिघाहि |
\v 37 लान्ठागेलाइ पावलहेङ ब्यारेकता चुम्पुलि तियार हिघाहि , कालाउ सेनापति दोफा नुइ धुइहि,वा हि:हि,''नासिहेङ हाइदोङ दोअ्लि द्वाङ्का ?'' सेनापति दोअ्हि ना ग्रिक भासा धुइखेना ?''
\v 38 का सोचेका द्याङ ना माको रोइसो ? का नासिहेङ मिस्रो सार्भिको द्याङ सम्झिका हिघाखा ज्याइ (सरकारको बिरुद) लाम्फाङ बिद्रोह पालि तेङ्का हिघाहि | कालाउ वा मरुघानता द्या हाजार द्याङ से:का लाइको अगुवा जेङ्का हिघाहि |
\v 39 पावल दोअ्हि,का सिलिसियाको सार्भिसो लोका यहुदि का इन्ता नामि सहर टार्ससको नागरिक | दाया पातेङ कासेहेङ द्याङ्गेलाइ दोफा धुइ-धुइलि पि |''
\v 40 सेनापति पावलहेङ द्याङ्गेलाइहेङ डोका नुइ धुइलि अनुमति पिहि ,ओदोङ भाअ्सिङ वा पाइरोता जाअ्हि कालाउ वा खुरको इसाराहोइ द्याङ्गेलाइहेङ सान्ति जेङ्हि | जेलाउ द्याङ्गेलाइ  पावल इम्बालाइ दोफा नुइ धुइहि  वा यहुदि भासाता इम्बालाइदोफा  नुइ धुइहि |
\c 22
\p
\v 1 पावल दोअ्हि,''काङको दाइ-ओनेगेलाइ,कालाउ आबागेलाइ कासेहेङ ध्यान पितेङ हिङसु हिङ्सु ! नेलाइको आगाका ताइको पक्स्यता बान्चिपाका काथा द्वाङका |''
\v 2 पावल यहुदि भासाता धुइका यहुदिगेलाइ हिङ्हि जेलाउ पावल यहुदि भासा धुइका यहुदिगेलाइ हिङ्हि इम्बालाइ झन सिकापा हि पावल दोअ्हि
\v 3 ''का एलोङ यहुदि का सिलिसिया मौजाको (प्रदेस) टासेसता जोलोम जेङ्घा, यिदोइ सहरता का बाराघा | का गमलियतको चात्या हिघाखा, वा कासेहेङ केलाइ |को आजाइ- आजुगेलाइको नियम भाइका एकदम थाङ्पा तालिम पा-पाहि | का परमेस्वरता मेनाङ हाउसाइका हिघा नेलाइ भाइपा नानि ज्याइ इता हिसुनापावल यहुदि भासाता धुइका यहुदिगेलाइ हिङ्हि जेलाउ पावल यहुदि भासा धुइका यहुदिगेलाइ हिङ्हि इम्बालाइ झन सिकापा हि पावल दोअ्हि |
\v 4 ज्याइ येसु:को दामा चाहि इम्बालाइहेङ का सि:लि तोम्पाङ थिकापा गिल-गिल्घा | का वाबाल बेबाल गेलाइहेङ रिम्घा कालाउ झ्यालखानाता ह्वाघा
\v 5 प्रधान धामिगेलाइ कालाउ गोताङ वाराङ यहुदि -अगुवागेलाइ यिड़ोइता गवाहि हि | दमिसकको यहुदि दाइ-ओनेगेलाइको भाअ्सिङ नेलाइकोसो का चिठि र्-हुघा | का इन्ताबुङ येसु:को चात्यागेलाइहेङ रिम पालि कालाउ इम्बालाइहेङ दण्ड निन्चापालि यरुसलेम चुमालि दोअ्तेङ हानिका हिघाखा | ''पावल ताइको परिवर्तनको बारेता दोअ्खे |
\v 6 ' का दमिसकको दामा हानिदोङ्घाखा एन्सालाउ आचानाक एलोङ घाताना घतिहि | ओदोङ बेला आधा दिना जेङ्का हिघाहि जेलाउ का दमिससक भेर्पा थुकाका हिघाखा | आचानाक बादेलसो एलोङ सारभुसाइका फाइसालामाका काङ्को करपाहाङ चिल्का हि |
\v 7 का भोनाइता लोङ्घा कासेहेङ हाइदोङ दोअ्का एलोङ गाला हिङ्घा,'सावल,ना हाइपालि कासेहेङ साताइतेङ हिना ?
\v 8 का हि:घा,''ना हासु हिना प्रभु ?' इङ्को गाला दोअ्हि,'का नासरतको येसु:ज्याइहेङ ना साताइतेङ हिना |''
\v 9 द्याङ्गेलाइ जाइ का दोफा हिघाहि इम्बालाइ फाइसालामका तिङ्हि,कालाउ इङ्को '' ''एमि''काङ्को दोफा जाइ काथा पासुदोङ्घाखे, इङ्को गाला ओबालाइ माहिङहि |
\v 10 का दोअ्घा,'का हाइ पालि गोयाङ प्रभु ?''प्रभु जोबाफ पिहि,'ल्हो कालाउ दमिसक हाने | ना पालि गोइका का ठिक पाका काम इन्ता नासेहेङ दोअ्ताङ |
\v 11 का हाइदोङ तिङ्लि मादोअ्घा हाइपालि पानु इङ्को हेन्जा चिल्काका फाइसालामाका होइ कासेहेङ कान्हा बानाइहि | का दोफा हिका द्याङ्गेलाइ कासेहेङ काङ्को खुर चातेङ दमिसक चुम्पुहि |
\v 12 ''दमिसकता एमि ह्नानिया मिङ हिका द्याङ हिघाहि , वा मोसाको व्यवस्था पालन पालि स्रोदालु भक्ति हिघाहि | इन्ता हिका यहुदिगेलाइ वासेहेङ साम्मान पाघाखे |
\v 13 ह्ननिया काङ्कोता लोहि,कालाउ दोअ्हि,'ओने सावल ! ना निङ्लि द्वाना | आचानक का वासेहेङ तिङ्लि दोअ्घा |
\v 14 हननिया दोअ्हि,'केलाइको आजाइ-आजुगेलाइको परमेस्वर नासेहेङ वाको इचसा गिलि,इङको धार्मिकताहेङ तिङ्लि कालाउ वाको नुइसो सब्दगेलाइ हिङ्लि लाम्फाङ चुनिलि दोका हिघाहि |
\v 15 गोताङ द्याङगेलाइको भाअ्सिङ ना वाको गवाहि जेनाना | ना ओबालाइहेङ ताइमि तिङ्का हिङ्का काथागेलाइ द्वाना |
\v 16 एला ना हेन्जा मारहुम ल्हो,वाको मिङ्हुसो खान्धुरि पातेङ बप्तिस्ता र्- र्हु कालाउ नाङ्को पापगेलाइ झाअ् |'
\v 17 कालाउ,का यरुसलेम घुरिघा, जेलाउ का मुन्दिरता दोमचाकाइघाखा का एलोङ दर्सन निङ्घा |
\v 18 का येसु:हेङ तिङ्घा कालाउ वा कासेहेङ दोअ्हि,''धेमाङ पा, यरुसलेम लाअ् एलाङ्दोङ हाइपालिपानु द्याङ्गेलाइ काङ्को बिसयता ना पिका गवाहि सुइकार मापाङ |'
\v 19 का दोअ्घा,'कालाउ प्रभु ,द्याङ्गेलाइ गिख कि कादोङ एलोङ जाइ नाङ्को खान्धुराइगेलाइहेङ चाउघारा सा गेलाइलिता रिम्लि कालाउ दानाइलि हानिघा |'
\v 20 द्याङ्गेलाइ या बुङ गिखे कि नाङ्को गवाहि,स्टिफननसको जेलाउ हिति होहि,का इन्ताबुङ इङ्को कान्डता (हुल्दुङ्गाता) साघाइतेङ वासेहेङ सेकालाइको लोखधावागेलाइ र्हुमतेङ हिघाखा |''
\v 21 कालाउ येसु:कासेहेङ दोअ्हि,''हाने एल्लाउदोङ एला का नासेहेङ दुरे गैर-यहुदिगेलाइहिका थामेता दिङ्गिल्लाङ्का |''
\v 22 पावल दोअ्का यिदोइ काथागेलाइता द्याङ्गेलाइ ध्यान मापिहि | ओबालाइ वाको काथा इङ्को झोको दोअ्का ठेकापा हिङ्हि , कालाउ गोताङ द्याङ र्हिकाइहि,''वासेहेङ सेअ्सु ! वासेहेङ सुमिङ्सु हातिपासु | उङ्को बान्चिलि सोबाइका मान्थु |''
\v 23 इम्बालाइ र्हिकाइकाताङ ओबालाइको लोखन,धावागेलाइ थाइगिल्पिहि,इम्बालाइ धुलागेलाइ भेरमाता उराइपाहि |
\v 24 कालाउ सेनापति सिपाहिगेलाइहेङ दोअ्हि पावलहेङ सिपाहि साता चुम्पुसु | वा सिपाहि गेलाइहेङ दोअ्हि दानाइतेङ वासेहेङ जाचेसु दोअ्तेङ आग्या पिहि | एसा पालाउ कालाउ द्याङ्गेलाइ हाइपालि एसापा वाको बिरुदता र्हिकाइतेङ हि गिलि द्वाङ दोअ्तेङ वा आसा पाघाखे |
\v 25 आधिमि दानाइतेङ पाका सिपाइगेलाइ,पावलहेङ धेउदोङ्घाहि |, कालाउ पावल इन्ता जाअ्तेङ हिका सेना अधिकारिहेङ दोअ्हि,''हाइ एमि रोमि नागरिकहेङ ज्याइ दोसिलिहि,दोअ्तेङ प्रमान दोङ मजेङहि,नाङ्को द्वालिहोइ म्हेलि खाबारि हि ?''
\v 26 जेलाउ सेना अधिकारि इन्सिका हिङ्हि वा सेनापतिकोता हानितेङ इङ्को काथा दोअ्हि सेना अधिकारि दोअ्हि,''ना गिखेना ना' हाइ पादोङ्खेना ? यिदोइ द्याङ रोमिनागरिक हि |'
\v 27 सेनापति पावलकोता लोहि कालाउ दोअ्हि,कासेहेङ दोअ् ना' जातिङ्कोङ रोमि नागरिक हा ?''पावल जोबाफ पिहि,''एइ |''
\v 28 सेनापति दोअ्हि,''का एलोङ रोमि नागरिक जेङ्लि हेन्जा ताका खर्च पाघा कालाउ तिरिका हिघा |'' कालाउ पावल दोअ्हि,''का रोमि नागरिकदोङ जोलोम जेङ्तेङ लोघा |'' का रोमि नागरिक जेङ्तेङ्दोङ जोलोम जेङ्तेङ लोघा |''
\v 29 उङ्को द्याङ्गेलाइ जाइ जेदोङ पावलहेङ प्रस्नगेलाइ पालि तियार जेङ्तेङ हिघाहि,पावलहेङ लाअ्तेङ हानिहि | सेनापति थितेङ हिघाहि हाइपालिपानु वा पावलहेङ आन्चासोङ रातेङ ताका हिघाहि | कालाउ पावल एलोङ रोमि नागरिक हिघाहि |
\v 30 सेनापति यहुदिगेलाइ हाइपालि पावलहेङ दोसिलितेङ हि इङ्को बुझिलि भोगाखे , एसापाङ भेनेङ दिना वा मुख्य धामिगेलाइहेङ,यहुदिगेलाइहेङ कालाउ सारा माहासभाउता जोम्लि आदेस पिहि | सेनापति पावलहेङ रातेङताका झिनझिरिगेलाइ खाइपिहि | कालाउ न्हुसो पावलहेङ ओबालाइको आगाता जाअ्पाहि |
\c 23
\p \v 1 पावल यहुदि माहासभाउहेङ खाङ्हि कालाउ दोअ्हि ''काङ्को दाइ-ओनेगेलाइ हो,का नानि थिकापा काङ्को जिवन रेम्फाङ बिचारसोदोङ बिताइ पाघा |''
\v 2 हननिया प्रधान धामिबुङ इनता हिघाहि, हननिया पावलको दोअ्का हिङ्हि कालाउ द्याङ्गेलाइहेङ आदेस पिहि जाइ पावलको भेर्पा हिसुना वाको नुइता च्याउरेपि जाइ पावलको भेर्पा जाअ्तेङ हिघाहि |
\v 3 पावल हननियाहेङ दोअ्हि,''परमेस्वरबुङ नासेहेङ च्याउरेयावा , ना एलोङ पुन्दुरुका बेरेम भाइका हिना जेदोङ जे:का रङ्गहोइ तेअ्का होइ  मोसाको व्यवस्था भाइका काङ्को न्याय पालि ना इन्ता योम्तेङ हिना,यदपि ना कासेहेङ दानाइलि पितेङ कानुन अमान्य पातेङ हिना |''
\v 4 पावलको भेर्पा जाअ्तेङ हिका द्याङ्गेलाइ दोअ्हि ना'' एसापा प्रभुको प्रधान धामिदोफा  काथा (दोअ्लि) पालि माएल,ना वासेहेङ  मन्दामातेङ हिना !''
\v 5 पावल दोअ्हि''दादा-ओनेगेलाइ,कासेहेङ थाहा मान्थुघाखे कि वा प्रधान धामि हि दोअ्तेङ | धर्म सास्तरता इसिका लेखिका हि,ना'' नाङ्को द्याङ्गेलाइको अगुवाको बिसयता आखेका काथागेलाइ पालि  माएल |'
\v 6 चाउघारा साता हेथेते द्याङ्गेलाइ सदुकिगेलाइ हिघाहि,कालाउ आरू फारिसिगेलाइ हिघाहि , इङ्को सोचितेङ पावल एलोङ बिचार ओल्लापाहि | वा महासभाउता र्हिकाइहि,''काङ्को दादा- ओनेगेलाइ,  का फारसिको फारसि चान | का इता मुदाता हिघा हाइपालिपानु का खान्धुरि पाखा  द्याङ्गेलाइ सि:का सो सिन्हुतेङ ल्होकाङ |''
\v 7 जेलाउ पावल एन्सा दोअ्हि,इन्ता फारिसि कालाउ सदुकिगेलाइ माझाता झन लिता-लिता बार्का काथा उब्जाइलि तेङ्हि, सभाउ दलता न्हे भाग जेङ्हि |
\v 8 सदुकिगेलाइको खान्धुरि हिघाहि द्याङ्गेलाइ सि:तेङ न्हुसो इम्बालाइ आरोङ मासिन्हुताङ, कालाउ स्वर्गदुत कालाउ आत्मा माजेनाङ | कालाउ फारिसिगेलाइ यिदोइ गोताङ्ता खान्धुरि पाखे |
\v 9 उङ्को झाराङ यहुदिगेलाइ बलपातेङ र्हिकाइलि तेङ्हि,आधिमि सास्तिरिगेलाइ,ज्याइ फरिसिगेलाइ हिघाहि,आअ्तेङ कालाउ काथा दोसुहि,''केलाइ यिदोइ द्याङ्को बिरोधता हिदोइबुङ गल्ति मानिङ्नाहि | जेङ्लि दो दमिसकको दामाता स्वर्ग दुत माकुनु आत्मा वाकोदोफा नुइ धुइलि वाला |''
\v 10 गालाबाजि धुमता परिबर्तन जेङ्हि, यहुदिगेलाइ पावलहेङ टुक्रा-टुक्रापातेङ सेअ्ताङ्वाला दोअ्तेङ सेना पति थिहि, ओदोङ भाअ्सिङ सेनापति सिपाहिगेलाइहेङ लेता हानितेङ पावलहेङ यहुदिगेलाइको खुरसो ओल्लापातेङ लान्थाको साता चुम्पुतेङ ताअ्लि लागाइहि |
\v 11 भेनेङ न्हिसिन्ता,प्रभु येसु:लोहि कालाउ पावलको भेर्पा जाअ्हि ,साहासि जेङ माथि जेसाङ ना यरुसलेमता काङ्को बिसयता दोअ्ना रोमताबुङ हानितेङ क़ाङ्को बिसयता दोअ्पिलि गोयाङ |''
\v 12 भेनेङ रि्हिमा हेथेते यहुदिगेलाइ पावलहेङ सेअ्लि योजना बानाइहि | इम्बालाइ जेलाउ थेकापा पावलहेङ मासेअ्तेङ एन्सालाउ थेकापा नाते हिदोइबुङ आमेने दोअ्का प्रतिग्या पाहि |
\v 13 न्हेकुरि झना खान्तेङ हेन्जा यहुदिगेलाइ उङ्को जेरता हिघाहि जाइ इङ्को जासुसता भाग र्हुहि |
\v 14  उङ्को यहुदिगेलाइ मुख्य धामिगेलाइ कालाउ आराङ अगुवा धामिगेलाइ हिकाताबुङ हानिहि कालाउ दोअ्हि,''केलाइ ताइमिङ प्रतिग्या पाका हिनाहि, कि केलाइ पावलहेङ मासेपा थिकापा ना हाइदोङ माआमाङ नाते हाइदोङ चाङ |
\v 15 जेदोङ भाअ्सिङ एसापा केलाइ नेलाइहेङ इसिका पापालि खाङ्न्हाखे: नेलाइ कालाउ यहुदि आगुवागेलाइ सेनापतिहेङ पावलहेङ नेलाइकोता चुमालि दोअ्तेङ खाबारा पिगिल्सु | वासेहेङ दोअ्सु कि पावलदोफा ना हेन्जा प्रस्नगेलाइ हिअ्लि गोइका हि | पावल इता थुकालि खान्तेङ लाम्फाङ दोङ केलाइ वासेहेङ से:लि तियार जेङ्तेङ दामा खान्तेङ ह्याँङ |''
\v 16 कालाउ पावलको भाज्याया चान इन्सिका दाउ थाहा निङ्हि, वा लान्ठागेलाइको हिका साता हानिहि कालाउ पावलहेङ हिङ्पाहि | 
\v 17 कालाउ पावल एमि सेना अधिकारिहेङ काइहि कालाउ दोअ्हि,''यिदोइ वाजानहेङ सेनापतिकोता चुम्पुतेङ हाने,   वाकोता वाको भाअ्सिङ बानाल हि |''
\v 18 ओदोङ भाअ्सिङ सेना अधिकारि उङ्को धाना वाजान द्याङ्हेङ सेनापातिकोता चुम्पुहि | अधिकारि दोअ्हि,''कैदि पावल दोअ्हि कि यिदोइ धाना वाजान द्याङ्हेङ नाङ्कोता सिरपुलि,हाइपालि पानु वा नासेहेङ बानाल पिलि भोखे |
\v 19 सेनापति उङ्को धाना वाजानहेङ ए कुन्हा,हासुबुङ मान्थुका थामेता चुम्पुहि,जेता ओबालाइ खुल्लादोफा काथादोअ्सुलि दोअ्धाङ | सेनापति दोअ्हि,''ना कासेहेङ दोअ्लि खाङ्खेना  ? ''
\v 20 उङ्को धाना वाजान द्याङ दोअ्हि,यहुदिगेलाइ पावलहेङ आरुङ हेन्जा प्रस्न हिअ्लिको निउता नासेहेङ जुम्नि माहासाभाउता पावलहेङ चुमालि इम्बालाइ निर्नय पाकाहि |
\v 21 कालाउ इम्बालाइहेङ खान्धुरि मापा इनता न्हेकुरि झना खान्तेङ हेन्जा द्याङ्गेलाइ दामाता म्होतेङ से:लि योमतेङ हि | इम्बालाइ वासेहेङ मासेपा भरि हाइदोङ माचाङ,कालाउ हाइदोङ माआमाङ दोअ्तेङ केरा चाका हि | एला इम्बालाइ नाङ्को सम्पतिको भाअ्सिङ र्हुम्तेङ हि |''
\v 22 सेनापति उङ्को धाना वाजान द्याङ्हेङ एसा दोअ्तेङ दिङ्गिल्हि, ''आरुङ हासुहेङ्बुङ ना इसिका काथा दोअ्तेङ मादोअ् |''
\v 23 कालाउ न्हुसो सेनापति न्हेमि लान्ठा अधिकारिगेलाइहेङ काइहि ,कालाउ दोअ्हि,''सिजरिया हानिलिको भाअ्सिङ २०० साइ सिपाहिगेलाइ ७० ओह्राया धापाकागेलाइ कालाउ २०० भाला थुकालाइ सिपाहिगेलाइ तियार पासु | इम्बालाइ बेलालाउ ९ बजे हानिलि तियार  जेङ्लि गोइस्वाना |
\v 24 आधे- ओह्यागेलाइ पावलको भाअ्सिङ बुङ चुमासु ताकि पावलहेङ अधिकारि फेलिक्सकता  सामारा्हा्इते चुम्पुलि द्वाङ |''
\v 25 सेनापति इसिका एलोङ चिठिबुङ वासेहेङ लेखिहि |
\v 26 क्लौदियस लायसिअससो महामहिम राइजिपाल फेलिक्सहेङ  सेउपाखा |
\v 27 यहुदिगेलाइ इदोइ द्याङ्हेङ रिमका हिघाहि कालाउ से:लि योजना पातेङ हिघाहि, का थाहा गिघा कि वा एमि रोमि नागरिक हि | ओदोङ भाअ्सिङ का इम्बालाइको माहासभाउ वासेहेङ थुकापाघा |
\v 28 का गिलि भोगाखा कि इम्बालाइ हाइपालि वासेहेङ दोसिलितेङ हि |ओदोङ भाअ्सिङ का इम्बालाइको माहासाभाउ वासेहेङ ठुकापाघा |
\v 29 का थाहा निङ्घा कि इम्बालाइकोङ व्यवस्थाको प्रस्नगेलाइको सम्बन्धता वासेहेङ दोसिलि पाका हि | कालाउ इङ्को बिसयगेलाइता वासेहेङ जेल दिङ्गिल्हि कालाउ मृत्यु दण्ड पिलि हिदोइबुङ योग्योको मान्थु |
\v 30 कासेहेङ हिङपाहि कि हेथेते यहुदिगेलाइ वासेहेङ से:लि सद्यन्त्तर पातेङ हि, ओदोङ भाअ्सिङ का वासेहेङ नाङकोता मार्फाङ दिङ्गिल्घा | यहुदिगेलाइ जाइ वासेहेङ दोसिलिदोङ्खे नाङ्को आगाता वाको बिसयता यहुदिगेलाइदोफा हिका दोसि तिमपालिबुङ लागाइका हिघा |
\v 31 सिपाहिगेलाइ इम्बालाइहेङ दोअ्का काथागेलाइ पाहि, सिपाहिगेलाइ पावलहेङ चुम्पुतेङ एन्टिप्याट्रिस सहरता न्हिसिन्ताङ चुम्पुहि |
\v 32 भेनेङ दिना ओह्या धाअ्पाकालाइ पावलदोफा सिजरिया हानिहि, कालाउ आरू सिपाहि कालाउ भाला आअ्कालाइ यरुसलेम सिपाहि सा भारि घुरितेङ लोहि |
\v 33 ओह्या धाअ्पाका सिपाहि गेलाइ (लान्ठागेलाइ) सिजरिया लिता दुल्हि कालाउ अधिकारिहेङ चिठ्ठी  पिहि, कालाउ न्हुसो वाकोता पावल सोम्पिहि |
\v 34 अधिकारि चिठ्ठि  पदेतेङ पावलहेङ  हि:हि,''ना हिदोइ सार्भिको हिना ?'' राइजिपालक पावल चाहि सिलिसियाको दोअ्तेङ थाहा गिहि |ता दुल्हि कालाउ अधिकारिहेङ चिठ्ठी  पिहि, कालाउ न्हुसो वाकोता पावल सोम्पिहि |
\v 35 अधिकारि दोअ्हि,''नासेहेङ दोसिलिकागेलाइ इता लोनु का नाङ्को मुद्दा र्हुकाङ्का |'' कालाउ न्हुसो वा पावलहेङ हेरोद्को राजमहलता रेम्फा ताअ्लि आदेस पिहि |
\c 24
\p \v 1 ना दिना न्हुसो हननिया सिजरिया हानिहि वा प्रधान धामि हिघाहि, वा हेथेते वाराङ यहुदिअगुवागेलाइ कालाउ तर्तुल्लस मिङ्हिका वकिलहेङ ताइको दोफा चुमाहि | इम्बालाइ अधिकारिको आगाता पावलको बिरुद्द मुद्द चलाइलि सिजरिया हानिहि |
\v 2 पावलहेङ सभाउता जाअ्पाहि कालाउ तर्तुल्लस वाको बिरुदता एसा दोअ्काताङ मुद्दा पेस पालि तेङ्हि |'' माहामहिम फेलिक्स,ना दोङ यिदोइ जातिङको भाअ्सिङ सान्ति कालाउ सुधारगेलाइ निङ्काहि | यिदोइ गोतेङ सुधारगेलाइ सारभिता हिलि गोइका कामगेलाइ पाना |
\v 3 केलाइ इङ्को काथागेलाइको भाअ्सिङ नेलाइ झाराङ्हेङ धन्यबाद दोन्हाखे |'' 
\v 4 कालाउ का नाङ्को हेन्जा समय नासा पालि माचाहिखा ओदोङ भाअ्सिङ का आधे सब्द्गेलाइ खिनिङ नाङ्को आगाता मुददा पेस्याङ्का, दायापातेङ,धर्यधारन पापि, |
\v 5 यिदोइ द्याङ एलोङ समस्या चुमाका द्याङ हि कालाउ या जोसोओसोङ सुमिङ भारि यहुदिगेलाइता माझाता फेसुपाका हि या नासिरि जेरको नेता हि, |
\v 6 या मुन्दिर असुद्द बानाइलि भोगाखे,कालाउ वासेहेङ केलाइ रोकिनाहि, केलाइको आन्सार कारबाहिबुङ पादाङ,
\v 7 कालाउ सेनापति लुसियस केलाइकोता लोतेङ जबरजस्ति वासेहेङ केलाइको खुरसो धिङ्तेङ चुम्पुहि,कालाउ वाको बिरुदृता अभियोग लागाइकालाइहेङ नाङ्कोता लोलि आदेस,पिहि |
\v 8 जेलाउ ना यिदोइ द्याङ्हेङ जाचियाना केलाइ वाको हुत्ता लगाइका गोतेङ दोसिगेलाइ सत्ये हि दोअ्तेङ ताइमिङ बुझ्याना |''
\v 9 बो,यहुदिगेलाइबुङ सहमति जेङ्हि कालाउ दोअ्हि,''इङ्को काथागेलाइ जातिङ्कोदोङ सत्ये हि |''
\v 10 अधिकारि पावलहेङ नुइ धुइलि साङ्केत पाहि ओदोङ भाअ्सिङ पावल अधिकारिहेङ जोबाफ पिहि ,'' '' अधिकारि फेलिक्स,का गिखा कि ना हेन्जा समय सोङ यिदोइ राष्ट्रको न्यायकर्ता हिका हिना | ओदोङ भाअ्सिङ का ताइमिहेङ बान्चिपालिको पकस्यता पेस पालि निङ्काता लेङ्चाखा |
\v 11 का यरुसलेमता आराधाना पालि तेन्हे दिना लाम्फा खिनिङ हानिघा | ना ताइमिङ यिदइ सत्ये हि दोअ्तेङ जाचिलि द्वाना |
\v 12 यिदोइ यहुदिगेलाइ ज्याइ कासेहेङ दोसिलि लगाइहि इम्बालाइ मुन्दिर हासुबुङ दोफा नुइ  धुइका मादुसुहि | का हिसोबुङ चाउघारा साता या ते यिदोइ सहरको बो थामे हिसोबुङ खलबल पालि जेर जोम्पाका मान्ठुघा |
\v 13 उङ्को यहुदिगेलाइ काङ्को बिरुदृता एला जेदोङ दोसिरोपन पाहि इङ्को प्रमान पिलि माद्वाङ |
\v 14 कालाउ का नासिहेङ दोअ्दोङ्खा: का केलाइको आबा,आजाइ -आजुगेलाइको परमेस्वरहेङ येसु:को चात्यागेलाइ भाइपाङ आराधाना पाखा | यहुदिगेलाइ दोअ्खे येसु: को दामा गलत हि, कालाउ मोसाको  व्यवस्थागेलाइता दोअ्का गोतेङ काथा कालाउ अगमबक्तागेलाइ किताबता लेखिकागेलाइका का  खान्धुरि पाखा |
\v 15  का परमेस्वरता इङ्कोङ आसा पाङ्का कि ज्याइ यिदोइ यहुदिगेलाइ पाखेकि धर्मि कालाउ अधर्मि सि:कासो सिन्हुतावा |
\v 16 यिदोइ भाअ्सिङ का जेलाउबुङ परमेस्वरको कालाउ द्याङगेलाइको आगाता इङकोङ पालि कोसिस पाङ्का जेदोङ काङको खान्धुरि सहि जेनावा | 
\v 17 'का हेन्जाङ बासारसोङ यरुसलेमसो दुरे हिघाखा , का इन्ता काङ्को द्याङ्गेलाइको भाअ्सिङ आधे दानको उपहारगेलाइ चुम्तेङ बलि चदाइलि घुरिका हिघाखा |
\v 18 जेदोङ बेला इम्बालाइ कासेहेङ मुन्दिरता भेतिहि का सुददिकरनको बिधि दोका हिघाखा | का काङ्को कोरपाहाङ हिदोइबुङ चेसुमेसुका जेर जोम्पाका मान्थुघाखा ना ते इन्ता का हिदोइबुङ खालको  असान्तिदोङ सिरजाइका हिघाखा |
\v 19 कालाउ हेथेते एसियासो लोका यहुदिगेलाइ इन्ता हिघाहि | एदि इम्बालाइदोफा जातिङ्को काङ्को बिरुद्द हाइदोङ गवाहि हिहेपानु इङ्को प्रमान पालि इम्बालाइ इता हिलि गोइका |
\v 20 माकुनु इङ्को यहुदिगेलाइ ज्याइ इता हि हिसु ! एदि इम्बालाइ काङ्को बिरुद्द हाइदोङ गल्तिगेलाइ निङ्का, हि कि जेदोङ बेला का यरुसलेमता यहुदिगेलाइको एलोङ महासभाउता हिघाखा |
\v 21 का खालि इम्बालाइको आगाता एलोङ खिनिङ काथाको घोसाना पाका हिघाखा:'नानि काङ्को न्याय पादोङखे हाइपालि पानु द्याङ्गेलाइ सि:कासो सिन्चालाङ दोअ्तेङ का खान्धुरिपाखा |''
\v 22 फेलिक्स येसु:को मार्ग बिसयता हेन्जा काथागेलाइ गिघाखे , वा मुददा बन्द पाहि कालाउ दोअ्हि,''जेलाउ सेनापति,लायसिअसइता ल्वावा,का इदोइ काथागेलाइको बिसयता निर्नय पाङ्का |
\v 23 फेलिक्स सिपाहि अधिकारिहेङ पावल सुरक्स्याता ताअ्लि दोअ्हि  कालाउ वा सिपाहि अधिकारिहेङ दोअ्हि कि पावलहेङ आधे स्वतन्त्तर पि कालाउ वा आबरस्यकता पुरा पालि वा सानाइतिगेलाइहेङ बाधा मापि |
\v 24 आले न्हुसो फेलिक्स ताइको यहुदि बे दोफा लोहि, वाको मिङ दुसिल्ला हिघाहि, फेलिक्स पावलहेङ चुमालि दोअ्तेङ आग्या पिहि |फेलिक्स ख्रिस्त येसु:ता खन्धुरिप्रति पावलको दोअ्को काथागेलाइ हिङ्हि |
\v 25 कालाउ फेलिक्स थिहि जेलाउ पावल धार्मिक जिवन,आत्मासयम कालाउ भबिस्यता जेङ्लि हानिकाको न्यायको बिसयता दोअ्हि | फेलिक्स दोअ्हि,''एला हानाइने जेलाउ कादोफा समय ह्यावा का नासेहेङ आरुङ कायाङका |''
\v 26 कालाउ फेलिक्सको पावलदोफा बात मारिलि भेनेङ कारन हिघाहि, फेलिक्स पावलसो घुस चालि आसा पाका हिघाहि | ओदोङ भाअ्सिङ वा पावलहेङ बाराम्बार घुरि-घुरि काइतेङ काथा पाघाखे  |
\v 27 कालाउ न्हे बासार न्हुसो पोर्सीअस फेन्तस अधिकारि जेङ्हि, फेलिक्स एला अधिकारि सो बरखास जेङ्हि कालाउ फेलिक्स पावलहेङ कैद दोङ बानाइतेङ ताअ्हि | हाइपालिपानु वा यहुदिगेलाइहेङ खुसि बानाइलि चाहिघाखे |
\c 25
\p \v 1 फेस्तस हाकिम जेङहि, कालाउ सुम दिना न्हुसो वा सिजरियासो यरुसलेम हानिहि |
\v 2 मुख्य धामिगेलाइ कालाउ झाराङ खान्तेङ बार्का मुख्य यहुदि अगुवागेलाइ पावलको बिरुद्द इम्बालाइको  मुद्दा पेस पाहि |
\v 3 इम्बालाइ फेस्तसहेङ इम्बालाइको भाअ्सिङ साघाइ पापिलि सेउपाहि: यहुदिगेलाइ फेस्तससो हाइ भोगाहि पानु पावलहेङ यरुसलेम दिङ्गिल्लाको | इम्बालाइ दामाताङ पावलहेङ से:लि सद्यन्त्तर पाका हिघाहि |
\v 4 कालाउ फेस्तस जोबाफ पिहि,''माजेनाङ ! पावलहेङ सिजरियाता ताअ्ताङ ,का ताइमिङदोङ स्वयम सिजरिया धेमाङ हानाङका |
\v 5 नेलाइको अगुवागेलाइबुङ फादोफा हानिलि गोयाङ, एदि वा हाइदोङ गल्ति जातिङ्को पाका हेपानु इम्बालाइ सिजरियाता पावलहेङ आरोप दोसिलि द्वावा |''
\v 6 फेस्तस यरुसलेमता येए-ते दिना खान्तेङ हेन्जा माहिहि कालाउ न्हुसो वा सिजरिया घुरितेङ हानिहि | भेनाङ दिना फेस्तस सिपाहिगेलाइ पावलहेङ वाकोता चुमालि आराइहि, फेस्तस न्याय आसानता योम्हि |
\v 7 पावल न्यायलयता लोहि यरुसलेमसो लोका यहुदिगेलाइ वाको कोरपाहाङ जाअ्हि, यहुदिगेलाइ पावलको बिरुदता निकोङ दोसिहि कालाउ हेन्जा आरोपगेलाइ तिङ्पातेङ चुमाहि | कालाउबुङ इम्बालाइ वाको प्रमान पिलि मादोअ्हि |
\v 8 कालाउ पावल ताइमिहेङ बान्चिपालि पक्स्यता दोअ्हि,''का यहुदिगेलाइको कानुन, मुन्दिर कालाउ सिजरको बिरोधता हिदोइबुङ काम पाका मान्ठुघा |''
\v 9 कालाउबुङ फेस्तस यहुदिगेलाइहेङ खु:सि पालि भोघाखे, ओदोङ भाअ्सिङ वा पावलहेङ हि:हि,''हाइ नाङ्को हुता लगाइका दाग यिदोइ आरोपगेलाइता काङ्को आगा न्याय निसाप निङ्लि यरुसलेम हानिलि खाङ्खेना ?''
\v 10  पावल दोअ्हि,''का एला सिजरको न्यायलय आगाता जाअ्का हिघा,कालाउ या थामेता का न्याय निङ्लि गोयाङ, का यहुदिगेलाइको बिरुदता हाइदोङ गल्ति काम पाका मान्ठुघा:या सत्ये ना रेम्फा गिलि गोयाना |
\v 11  एदि का हिदोइबुङ अपराधको दोसि हिनु कालाउ कासेहेङ मृत्यु (सि:का) दण्डभोगि पास्वाना पानु का मृत्यु(सि:का) दण्डसो खाअ्का प्रयास मापाङ्का | कालाउ का हुता लागाइका आरोप गेलाइ मानिङ्हे पानु कालाउ हिदोइबुङ द्याङ कासेहेङ इदोइ यहुदिगेलाइ सोम्पिलि मादाङ | का चाहिखा काङ्को मुददा सिजरहेङ प्याको |''
\v 12 फेस्तस ताइको माहासाभाउ दोफा मिलिहि, कालाउ न्हुसो वा दोअ्हि,''ना सिजरहेङ उजुर पा ओदोङ भाअ्सिङ ना, सिजरकोता हाने |''
\v 13 आले दिना न्हुसो राजा आग्रिपा कालाउ बर्निस फेस्तसहेङ भेतिलि सिजरिया लोहि |
\v 14 इम्बालाइ इन्ता हेन्जा दिना थिकापा हि, फेस्तस राजाहेङ पावलको मुदाको बारेता बाताइहि कालाउ दोअ्हि,''इता एमि कैदि द्याङ हि जाइहेङ कैदिता ताअ्धिका हि |
\v 15 जेलाउ का यरुसलेमता हानिघा इन्ताको मुख्य धामिगेलाइ कालाउ आराङ यहुदि अगुवागेलाइ वाको बिरुदता मुददा ह्वाका हि, यिदोइ यहुदिगेलाइ काङ्को सो वासेहेङ मृत्युदण्ड (सेकादण्ड) पिलि भोखे |
\v 16 कालाउ का इम्बालाइहेङ दोअ्घा,'जेलाउ जेदोङ दण्डनिय अपराध पाकाको बिरुदता आरोप लागाइखे,रोमिगेलाइकोता इङ्को रिति मान्थु कि उङ्को द्याङ्हेङ अभियोग गेलाइकोता सम्पिपिलि | लाम्फा वासेहेङ दोसिलि पाका द्याङ्गेलाइ दोफा नुइ-नुइ लगाइपालि गोयाङ,कालाउ वा इङ्को दोसिलिरोपन बानाइका गेलाइको बिरुद स्वयमहेङ बान्चिपाका मौका निङ्लि गोयाङ |'
\v 17  एसापा उङ्को यहुदिगेलाइ का दोफा लोहि, कालाउ का समय मानासापाघा  भेनेङ दिना का न्याय आसनता हिघा कालाउ उङ्को द्याङ्हेङ इता -इता चुमालि आदेस पिघा |
\v 18 यहुदिगेलाइ जुरुक्कको ल्होहि कालाउ आरोप लगाइहि, कालाउ यहुदिगेलाइ हिदोइबुङ मारेम्का अपराधको भाअ्सिङ मादोसिहि जेदोङ आसा पाका हिघाहि |
\v 19 जेदोङ काथा इम्बालाइ दोअ्हि इङ्को आरोप खालि इम्बालाइको ताइकोङ धर्मको बिसयता मतभेत  कालाउ येसु: को मिङ हिका द्याङ्को बिसयता खिनिङ हिघाहि | येसु:सिअ्हि कालाउ पावल दोअ्खे वा एलाङ्बुङ सिन्हुकाङ हि |
\v 20 का इदोइ बिसयता हिन्जा काथा मागिखा,ओदोङ भाअ्सिङ का प्रस्नगेलाइ मापाखा | कालाउ का पावलहेङ दोअ्घा, हाइ ना यरुसलेम हानाना,इदोइ काथागेलाइता 'इन्ता न्याय पापालि ?''
\v 21 कालाउ पावलहेङ सिजरियाताङ ताअ्हि कारन हाइ पालिपालिपानु वा सिजरसो निर्नय भोघाखे | ओदोङ भाअ्सिङ का आदेस पिघा का जेलाउ थेकापा पावलहेङ सिजरकता दिङ्गिल्हि मादोङका वासेहेङ इन्ताङ ताअ्सु |''
\v 22 अग्रिपा फेस्तसहेङ दोअ्हि,''का इङ्को द्याङ्को काथा हिङ्लि खाङ्खा |'' फेस्तस दोअ्हि,''जुम्नि ना हिङ्लि द्वाना |''
\v 23 भेनाङ दिना अग्रिपा कालाउ बर्निस निकोङ गर्ब जेङ्तेङ लोहि ,इम्बालाइ न्यायलिता सेनापतिगेलाइ कालाउ सहरको प्रमुख द्याङ्गेलाइ चुम्तेङ दुल्हि | अग्रिपा कालाउ बर्निस,सिपाहि आधिकारि,सिजरियाको प्रमुख द्याङ्गेलाइ न्याय कोठाता हानिहि | फेस्तस सिपाहिगेलाइ पावलहेङ लिता चुमालि दोअ्तेङ हुकुम् पिहि |
\v 24 फेस्तस दोअ्हि,''राजा अग्रिपा कालाउ नेलाइ झाराङ केलाइ दोफा जोम्का हिसुना ,यिदोइ द्याङ्हेङ खाङ्सु | इता हिका झाराङ यहुदिगेलाइ कालाउ यरुसलेमता हिका यहुदिगेलाइ यिदोइ द्याङ्को बिरुदता गुनासो पाका हि कालाउ र्हि्काइहि कि वाको बान्चिका हिदोइबुङ खाबारा मान्थु |
\v 25 जेलाउ का जाचितेङ हिघाखा वा इन्सिका हाइदोङ भुल पाका का मानिङ्घा,ओदोङ भाअ्सिङ वासेहेङ     वाको निर्नय वादोङ पाको,| कालाउ वा ताइमिङ सिजरकोता आपिल पाहि | ओदोङ भाअ्सिङ वासेहेङ का रोम दिङ्गिल्लिका निर्नय पाघा |
\v 26 कालाउ वा वासेहेङ वाको बिसयता सिजरहेङ हाइ लेखेलि हिदोइबुङ निस्चित आधार मानिङ्घा | ओदोङ भाअ्सिङ वासेहेङ का नेलाइ झाराङ्को समस्या कालाउ खास हाइपालिपानु ना राजा अग्रिपाको आगाता चुमाघा | का एलाउबुङ चित बुझिलि दोअ्का मान्थुघा कि नेलाइको प्रस्न न्हुसो (पसच्त) नेलाइ सुझाब गेलाइ कासेहेङ पिस्वाना कालाउ कि का सिजरहेङ हाइदोङ लेखिलि दोवाङ्का |
\v 27 वाको बिरोधता दोसि गेलाइ मातिङ्सिङ आधे कैदिगेलाइ सिजरकोता दिङ्दिल्लि मुर्खता दोअ्का का खन्धुरि पाखा |''
\c 26
\p \v 1 अग्रिपा पावलहेङ दोअ्हि,''ना ताइमिहेङ बान्चिपालिको भाअ्सिङ नुइ धुइलि द्वाना ''एसापा पावल ताइको खुर तोल्तेङ एसा दोअ्तेङ नुइ धुइलि तेङ्हि |
\v 2 'राजा अग्रिपा,नेलाइको आगाता जाअ्लि निङ्लि काङ्को भाग्य हि,यहुदि गेलाइका हुता थुबाराइका दोसिगेलाइ का गोताङ उतारा प्याङ्का |
\v 3 का मेनाङ खु:सि हिघा कि का नेलाइको आगाता नुइ धुइलि योग्यो हिघा हाइपालिपानु नेलाइ यहुदि रिति-रिवाजगेलाइ कालाउ प्रस्नगेलाइ जेदोङ बिसयता इम्बालाइ काथा पास्वावा इङ्को ग्याना | कृपाया धैर्य पातेतेङ काङ्को काथा हिङ्सु |
\v 4 'झाराङ यहुदिगेलाइ काङ्को गोताङ जिवनको बिसयता गिखे, काङ्को जिवन सैलिको निसयता इम्बालाइ गिखे | काङ्को सरभिता कालाउ यरुसलेमताबुङ काङ्को विवन बिसयता इम्बालाइ  गिखे |
\v 5 यिदोइ यहुदिगेलाइ हिन्जाङ समयसोङ कासेहेङ नाल्खे , एदि इम्बालाइ मन पाहे पानु कासेहेङ एलोङ फारिसि मानिलि द्वावा, कालाउ फारसिगेलाइ यहुदि धर्मको व्यवस्थागेलाइ बो हिदोइबुङ यहुदि समुदायगेलाइ खान्तेङ झन कटर प्रकारसो मानिखे |
\v 6 परमेस्वर केलाइको आजाइ-आजुगेलाइहेङ पिका प्रतिग्याको भरोसाता का यिदोइ जाचता एला जाअ्घा |
\v 7 यिदोइ प्रतिग्या निङ्लिको आसाता केलाइको तेन्हे जातिगेलाइ लागातार न्हिसिन-नितिम परमेस्वरको आराधाना पाकालाइ हि | हे राजन,यिदोइ आसाको भाअ्सिङ का या यहुदिगेलाइसो दोसिलिका हिघा |
\v 8  नेलाइ परमेस्वर सि:का द्याङ्गेलाइहेङ सिन्चाल पाखे दोअ्का काथा ग्रहन पालि हाइपालि आप्थायारो परिका हि ?
\v 9 'जेलाउ का फारिसि हिघाखा.का इसिका बुङ सोचिघा कि नासरतको येसु:को मिङ्ता बिरोध हेन्जाङ काथागेलाइता का पालि गोयाङ |
\v 10 कालाउ यरुसलेमता का खान्धुराइगेलाइको बिरूद्ता हेन्जा काथागेलाइ पाघा | बार्का धामिगेलाइ इङ्को खान्धुराइगेलाइहेङ झ्यालखानाता ह्वाका खाबारा पिका हिघाहि | जेलाउ येसु:को खान्धुराइगेलाइ सेअ्नाहि का इसिका रेम्का काम जेङ्हि दोअ्तेङ सहमति पिघा |
\v 11 गोताङ चाउघारा साअ्गेलाइता का इम्बालाइहेङ हेन्जा पोलति येसु: को बिसयता जबरजस्ति मारेम्का  दोअ्पातेङ दण्ड पिघा | का वथे रिसाहा हिघाखा कि का बिदेसको  सहरगेलाइताबुङ  इम्बालाइहेङ सानताइलाघा |
\v 12 'एलोङ समयता,बार्का धामिगेलाइ कासेहेङ दमिसक सहर हानेका अनुमति कालाउ खाबारा पिहि
\v 13 हे राजन ! दमिसक हानिका दामाता का एलोङ फाइसालामका बदेलसो लोतेङ हिका तिङ्घा, इङ्को आधा बेलाको समय हिघाहि | इङ्को जोल्का प्रकास तालिको खान्तेङ हेन्जा चिल्काका हिघाहि | इङ्को प्रकास का कालाउ कादोफा हानेका द्याङ्गेलाइको कोरपाहाङ चिल्काहि |
\v 14 केलाइ झाराङ भोनोइता लोङ्नाहि, कालाउ न्हुसो का यहुदि भासाता,एलोङ गाला हिङ्घा, इङ्को गाला कासेहेङ दोअ्हि,''सावल,सावल,हाइपालि कासेहेङ सताइखेना ? ना का दोफा  जुधेतेङ ताइमिहेङ चोट पातेङ हिना 
\v 15 का दोअ्घा,''ना हासु प्रभु ? प्रभु दोअ्हि,का येसु:  का उङ्कोङ ज्याइहेङ ना साताइतेङ हिना |
\v 16 ल्हो कालाउ जाअ्, का नासेहेङ काङ्को सेवक चुनिका हिघा ना काङ्को गवाहि जेङ्तेङ द्याङ्गेलाइहेङ काङ्को बिसयता ना हाइ तिङ्ना कालाउ का हाइ प्रकट पाङ्का गोताङ दोअ्ताना | ओदोङ भाअ्सिङ का नानि नाङ्को दोफा लोघा |
\v 17 का नाङ्को ताइकोङ द्याङ्गेलाइहेङ नाङ्को दोफा मारेम्का काम पालि माप्याङ्का | कालाउ का नासेहेङ गैर-यहुदिगेलाइसोबुङ जोगाइयाङ्का, का नासेहेङ इङ्को द्याङ्गेलाइकोता दिङ्गिल्खा |
\v 18 ना द्याङ्गेलाइहेङ सत्ये तिङ्पाना द्याङ्लाइ कितिकितिकासो फाइसालामकाता घुरियावा कालाउ भुतको सरबुङ्सो परमेस्वरता धलकियावा कालाउ न्हुसो नेलाइको पापगेलाइ स्यामा पा-पियावा कालाउ काङ्को खान्धुरिहोइ जेदोङ द्याङ्गेलाइको पबित्तरो पा प्यावा इम्बालाइहेङ ए-बानायावा |''
\v 19 पावल लागातार नुइ धुइतेङ हि: राजा अग्रिपा,स्वर्गसो इसिका दर्सन निङ्तेङ न्हुसो एङ्कोहेङ पालन पालि का सुइकार मापाघा |
\v 20 का द्याङ्गेलाइहेङ ताइको हृदय कालाउ जिवन सैलि बदेलपासु दोअ्लि तेङ्घा, ओबालाइहेङ परमेस्वर भारि घुरिसु कालाउ इसिका काम पासु ज्याइसो नेलाइको हृदय कालाउ जिवन सैलि जातिङ्को बदलि जेङ्का थाहा निङ्स्वाना दोअ्घा | इदोइ काथा झाराङ खानतेङ लामफा पोलति दमिसकता दोअ्घा | कालाउ न्हुसो का यरुसलेम हानिघा कालाउ यहुदियाको गोतेङ थामेता हानेतेङ इसिका काथागेलाइ दोअ्घा | का यिदोइ काथागेलाइ दोअ्लि गैर-यहुदिगेलाइकोताबुङ हानिघा |
\v 21 यिदोङ कारनसो यहुदिगेलाइ का मुन्दिरता हिका बेलाता रिम्लि कालाउ कासेहेङ से:का चेस्टा पाहि |  
\v 22 एला थेकापाबुङ का परमेस्वरको साघाइ निङ्तेङ हिघा कालाउ का जाअ्तेङ हिघा कालाउ जेदोङ तिङ्घा दोअ्तेङ हिघा | कालाउ का नावा काथा दोअ्तेङ मान्थुघा | मोसा कालाउ अगमबक्तागेलाइ जेदोङ जेनाङ दोअ्का हि का इङ्को दोअ्तेङ हिघा |
\v 23 इम्बालाइ दोअ्हि कि ख्रिस्त सि:याङ कालाउ वादोङ सि:कासो सिन्हुताङ वादोङ  झाराङ खान्तेङ लाङ   द्याङ जेनावा | मोसा कालाउ अगमबक्तागेलाइ दोअ्का हिघाहि कि ख्रिस्त यहुदि कालाउ गैइ-यहुदि गेलाइकोता प्रकास चुमाप्यावा |''
\v 24 पावल ताइमिङ्हेङ बान्चिपालिको भाअ्सिङ इङ्को काथागेलाइ दोअ्काताङ पालाउ,फेस्तस र्हिकाइहि,''पावल ना पागाला हिना | नाङ्को हिन्जा बिध्याहोइ नासिहेङ पागाला बानाहि |''
\v 25  पावल दोअ्हि,''माहामहिम फेस्तस,(अति आदरनिय) का पागाला माको | जेदोङ काथागेलाइ का दोअ्घा इङ्को सत्ये हि | काङ्को काथागेलाइ या सब्दगेलाइ गम्भिर हि |
\v 26 राजा अग्रिपा यिदोइ काथागेलाइको बिसयता गिखे का, निसित हिघा कि वा हिदोइबुङ काथाता  अपरिचित  मान्थु | हाइपालिपानु यिदोइ काथागेलाइ हिदोइबुङ ए कुन्हा थामेता घतितिका मान्थु |
\v 27 राजा अग्रिपा ! हाइ ना अगमबक्तागेलाइ लेखेका काथागेलाइता खान्धुरि पाना ? का गिखा कि ना खान्धुरि पाना |
\v 28 राजा अग्रिपा पावलहेङ दोअ्हि ''हाइ ना कासेहेङ यिदोइ झोको मारफाङ ख्रिस्तयन बानाइलि द्वाना ?'
\v 29 पावल दोअ्हि,या सजिलो कालाउ आप्थायारो काङ्को भाअ्सिङ मुख्य  माको, का परमेस्वर दोफा दोमचाकाइखा कि ना खिनिङ हाइ,कासेहेङ धेउनाएका झिनझिरि बाहेक नानि गोताङ काङ्को स्रोतागेलाइ का भाइकाङ जेनावा |''
\v 30 राजा अग्रिपा,हाकिम फेस्तस,बर्निस कालाउ इम्बालाइ दोफा योम्तेङ हिका बो द्याङ्गेलाइ जाखा-जुखारापा ल्होहि |
\v 31 चाउघारा सा लाअ्तेङ हानिहि कालाउ ता-ताइमिता एसा दोअ्काताङ काथा पालि तेङ्हि,''यिदोइ द्याङ्हेङ से:लि माएल , झ्यालखानाताबुङ ताअ्लि माएल;  जातिङकोङ या द्याङ इन्सिका मारेम्का काम पाका मान्थु कालाउबुङ वासेहेङ मृत्यु दण्ड माकुनु कारागारता ह्याको |
\v 32 अग्रिपा फेस्तसहेङ दोअ्हि,एदि यिदोइ द्याङ सिजरहेङ अपिल मापाकाहे पानु वा लाअ्पिलि दोअ्धाङ |''
\c 27
\p \v 1 या निस्चय पाका हिघाखे कि केलाइ समुन्द्रपाहासो इटालि हानिङ्दोङ्घानाखे | एमि लान्ठा अधिकारि जुलियस,पावल कालाउ आरुबुङ कैदिगेलाइहेङ पाले पितेङ ताका हिघाखे | जुलियस सम्राटको पलटन हिघाहि,
\v 2 केलाइ एड्रमितियमसो लोका एसियाको भेनाङ-भेनेङ थामे पाहासो जेङ्तेङ हानेका तोम्का जाहाजता दोलन्हाहि | केलाइदोफा अरिस्ताखर्स हिघाहि | वा म्यासिदोनियाता थिस्लोनिकाको एमि नागरिक हिघाहि |
\v 3 भेनेङ दिना केलाइ सायडन सहर लोअ्न्हाहि, जुलियस पावलहेङ रेम्का व्यवहार पाहि | वा पावलहेङ ताइको सानाइतिगेलाइदोफा भेतिलिपालि पिहि,कालाउ इम्बालाइ पावलको आवस्यकताहेङ खाम्पिसु |
\v 4 केलाइ सायडन सहर लाअ्न्हाहि कालाउ साइप्रस टापुको भेरपा पातेङ हानिनाहि हाइपालिपानु भेरमा केलाइको भेनाङ पासो लोहि |
\v 5 केलाइ सिलिसिया कालाउ प्याम्फिलिया तटपातेङ् समुन्द्र पार पान्हाहि , इन्तासो केलाइ लाइसियाको माइराता लोन्हाहि |
\v 6 माइराता इङ्को लान्ठा अधिकारि आलेकजान्द्रियारियाको जहाज लिङ्हि जेदोङ इटालि हानिदोङघाखे | ओदोङ्  भाअ्सि् वा  केलाइहेङ   इङ्को जाहाजाता तापुहि |
\v 7 केलाइ समुन्द्रपाहासो पाक पातेङ हेङ्जा दिनाथेकापा आलो-ओपा हानिकाताङ हिनाहि हाइपालिपानु भेर्मा केलाइको दामाको हानिका पाहासो लोघाखे कालाउ स्नाइडस दोका ठामेता एकदम मुस्किलसो थुन्हाहि | इङ्को प्रकारसो केलाइ हेङ्जाङ दुरे हानेलि मादोन्हाहि ओदोङ भाअ्सिङ केलाइ सलमोन भेर्पा क्रेट टापुको माहेभारि हानेन्हाहि |
\v 8 एकदम मुस्किलसो केलाइ झोराको काम्बे पातेङ्सा हानेन्हाहि , इन्तासो केलाइ सुबिधासोङ बन्दरगाह दोका थामेता लोन्हाहि | लसिया दोका सहर इन्तासो भेरपाङ हिघाहि |
\v 9 कालाउ केलाइ हेङ्जाङ समय नासा पाका हिनाखे इङ्को समुन्द्र पाहा हानेलि एकदम थिलिगोइगोइका हिघाहि हाइपानु यहुदिगेलाइको उपबासको दिना दोलि दोफा हिघाहि, अदोङ भाअ्सिङ पावल इम्बालाइहेङ,साबधान पातेङ कालाउ दोअ्हि,
\v 10 'खाङ्सु द्याङ्गेलाइ,का तिङ्खा केलाइको हानेका काम आपतजनक जेनावा, कालाउ इन्ना जहाजको सामान खेनिङ माको केलाइको ज्यानबुङ नासातावा |
\v 11 कालाउ जाहाजको कप्तान कालाउ मालिक पावलको काथा मासाहि,  ओदोङ भाअ्सिङ लान्ठा आधिकारि पावलको दोअ्का मासाहि | भरू इम्बालाइ मालिक कालाउ कप्तानगेलाइको दोअ्का साहि | 
\v 12 कालाउ  सुरसित बन्दरगाहाता चुङ्दिङ्को बेलाता जाहाज ता:लि हिसोबुङ रेम्का ठामे मान्थुघाहि | एसापाङ  हेङ्जाङ द्याङ्गेलाइ जाहाज इन्ता माताअ्लि निर्नय पाहि | द्याङ्गेलाइ फोनिक्स हानेलि द्वाङ  दोका आसा पाहि, चुङ्दिङ्को बेलाता जाहाज इन्ता रोकिलि वा ताअ्लि दोधावा | फोनिक्स एनोङ माहे दिहे कालाउ दाहे दिहे घुरेका क्रेट टापुको सहर हिघाहि |
\v 13 इन्तासो,सिरि-सिरिका भेर्मा माहेसो लोहि, जाहाजको द्याङ्गेलाइ दोअ्हि,''एसाङ भेर्माको आसा पाका हिघानाखे एला केलाइहेङ ओसाङ जेङ्हि '' ओदोङ भाअ्सिङ इम्बालालाइ लङ्रर तान्हि | जाहाजहेङ क्रेटको काम्बे, काम्बेपातेङ चुम्पुहि |
\v 14 कालाउ इङ्को समयता दुम भेरमा ''दाहे नुहे ''इङ्को टापु पारातेङ लोहि |
\v 15 इङ्को भेर्मा जाहाजहेङ ताइको दामाभारि चुम्पुका कारन्सो केलाइ इङ्को बिपरित हानेलि मादोअ्हि ,एसाङ केलाइ जाहाजता ताइको काबुतामा ताअ्लि मादोतेङ दुम भेर्माको साल जेसो हानिहि जाहाजहेङ ओसोङ्पाहा हानेलि पिनान्हाहि |
\v 16 केलाइ लेताभारि म्हुइका टापु क्लौदाता हानेन्हाहि कालाउ केलाइ एकदम मुस्किलसो ताइको जिउ बान्चिपालि नाउ जाहाजता चुमालि दोन्हाहि |
\v 17 जिवन बान्चेका पाका नाउहेङ जाहाजाता चुमाका न्हुसो इम्बालाइ जाहाजको कोरपाहाङ एदोफाङ   ताअ्लि द्याहामहोइ जिङ्हि, कालाउबुङ जाहाज सिरितिसको दाल्दालिता भास्याङ्बे दोअ्तेङ द्याङ्गेलाइ थिहि | ओदोङ भाअ्सिङ इम्बालाइ जाहाजहेङ भेरमाहोइदोङ ल्होपाको दोतेङ पाल लेता खुपाहि |
\v 18 भेनाङ दिना दुमभेरमा लोतेङ जाहाजहेङ हेङ्जाङ दान्हाहि,द्याङ्गेलाइ आनेमानेगेलाइ जाहाजसो थाल्हि |
\v 19 एनि न्हुसो इम्बालाइ जाहाजको यन्त्तरगेलाइबुङ थालपिहि |
\v 20 हेङसा दिनथेकापा इसिका दुमभेर्मा गुसुसाइकानाङ केलाइ साल्हे,फुरुगेलाइ होइदोदोङ मातिङ्न्हाहि | दुम भेर्मा एकदम थिलिगोइगोइपा चोलिहि | कालाउ केलाइको बान्चिका आसादोङ लाअ्न्हाहि, केलाइ स्याङ वाला दोअ्तेङ सोचिन्हि  |
\v 21 हेन्जा दिना थेकापा द्याङ्गेलाइ हाइदोङ माचाहि, कालाउ एनि पावल इम्बालाइको आगाता जाअ्हि कालाउ दोअ्लि ''ऐ द्याङ्गेलाइ,नेलाइहेङ का क्रेट मालाअ्सु दोघाखा | नेलाइ काङ्को काथा हिङ्लि गोइसुध्वास्वाना | कालाउ नेलाइ इसिका किसिमको नासाका दुःख भोगिलि मागोइध्वास्वाना | कालाउकि नेलाइ इन्सिका प्रकारको  दु:ख कालाउ नोक्सान खोपिली मागोध्वास्वाना |
\v 22 कालाउ एला का दोअ्दोङ्खा साहसि जेङ्सु , नेलाइ हासुबुङ मासिसुवाना  कालाउ जाहाज रामावा |
\v 23 आन्जि न्हिसिनता परमेस्वरसो स्वर्गदुत कादोफा लोहि, वा ओदोङ परमेस्वर हि,  जाइको का वाकोङ हिगा कालाउ का वासेहेङ सेवा पाखा | 
\v 24 वा दोअ्हि,पावल ना माथि! ना सिजरको आगाता जाअ्लिङ गोयाना, कालाउ परमेस्वर नाङ्को भासिङ नाङ्को दोफा समुन्द्रपाहा पाकपाकाताङ हानेकालाइहेङ झाराङ्हेङ बान्चिपावा |
\v 25 ओइ द्याङ्गेलाइ,जोस मागुमाइपासु ? का परमेस्वरता खान्धुरि पाखा, वाको दुतदोङ दोका भाइपाङ गोतेङ जेनावा |
\v 26 कालाउबुङ केलाइ हेदोइबुङ एनोङ टापुता थेस चालिङ गोयाङ |
\v 27 तेद्याको  न्हिसिङ थेकापाबुङ केलाइ एडरिया समुन्द्र कोरपाङ योम्तेङ हिनाहि | जाहाज चालाइकागेलाइ हिदोइबुङ मिलिङ्को भेरपाङ पुगिका बिचार पाहि
\v 28 इम्बालाइ दिहामको टुप्पाता एनोङ ल्हिका आमने धेउतेङ समुन्द्रता थाल्पिहि, एन्सा पातेङ इम्बालाइ चिको हेथे दुब्बा १२० फिट; एसाइ एकुरि फिट लिता पत्ता लगाइहि | इम्बालाइ आरोङ आथुङ्सा आसा फारामा हानेतेङ ओरोङ दिहाम समुन्द्रता थाल्हि | इदोइ खेप बुङ ९० फिट लिता निङ्हि |
\v 29 इम्बालाइ जाहाज बारका उन्थुइता थुन्हालि द्वाङ  वाला दोतेङ थितेङ ताका हिघाखे | ओदोङ भाअ्सिङ इम्बालाइ लङ्रर थाल्हि कालाउ इम्बालाइ झेङ्का पहरको दिना ल्वाको दोतेङ्सा दोमचाकाइहि |
\v 30 हेथेते जाहाज चालाइकागेलाइ जाहाज लाअ्तेङ खाअ्लि भोघाखे, इम्बालाइ जिउ बान्चेपाका नाउगेलाइ चिता खुपाहि | इम्बालाइ इसिका स्वाङ पाहि कि इम्बालाइ जाहाजको आघा भारिसो आरोङ लङ्ररगेलाइ हुल्पाखे
\v 31 कालाउ पावलदोङ लान्ठा अधिकारि कालाउ भेनाङ लान्ठागेलाइहेङ दोअ्हि,''एदि उङ्को द्याङ्गेलाइ जाहाजता माधोल्हेपानु नेलाइ  माबान्चेस्वाना |
\v 32 कालाउ इङ्को जिउ बान्चेपाका नाउ चि, लिताङ हानाको दोतेङ लान्ठागेलाइ दिहाम पोपिहि |
\v 33 र्-हि्माङ माजेङ्सिङ लामफाङ पावल द्याङ्गेलाइहेङ हाइदोङ्बुङ माचाको दोअ्तेङ मानाइपाहि | वा दोअ्हि बितिका चौध दिनासो नेलाइ र्-हुमतेङ हिसुना ,कालाउ खाङ्तेङ हिसुना, नेलाइ चौध दिनासो म्हितुङ्पा हिसुना | नेलाइ हाइदोङ चाका मान्थुसुना |
\v 34 एला का नेलाइहेङ सेउपाखा कि हाइदोङ चापिसु, या नेलाइहेङ बान्चिलिको भाअ्सिङ आवस्यक हि | नेलाइ हासुकोबुङ पुरिङ्को एनोङ पुसिङ्बुङ मानासातावा |''
\v 35 पावलदोङ एसा दोका न्हुसो,वा आतुङ्सा सेले हु्हि कालाउ परमेस्वरहेङ झाराङ्को आगाता धन्यबाद पिहि | वादोङ सेलेको पोङ्न्हाका टुकुरा पातेङ चालि तेङ्हि |
\v 36 इम्बालाइ झाराङ साहास निङ्तेङ कालाउ चालि तेङ्हि |
\v 37 केलाइ जाम्मा न्हे साइ सुमकुरीतेना झना द्याङ्गेलाइ जाहाजाता हिघानाहि | 
\v 38 जेथे केलाइ चाहिनाहि ओदोङ झोकोङ चानाहि, कालाउ इम्बालाइ जाहाजसो ल्हिका  आमने समुन्द्रता जाहाजहेङ होम्का बानाइलि  थाल्हि |
\v 39 जेलाउ झेङ्हि जाहाज चालाइका चालक भोनोइ हिका मिलिङ तिङ्हि ,कालाउ इङ्को थामे हिसो वाला दोअ्तेङ चाहि थाहा मागिहि |  एदि दोअ्हेपानु इम्बालाइ जाहाजहेङ काम्भेता चुम्पुलि दोअ्धाङ |
\v 40 एसापा इम्बालाइ लाङ्गुरको दियाम खाङ्पिहि कालाउ इङ्कोहेङ समुन्द्र्ता थाइ गिल्पिहि | कालाउ इम्बालाइ  दियाम खाङ्हि इन्ता ल्हाफागेलाइ खोइनाका हिघाहि | इम्बालाइ आगापाहाको पाल भेर्माको भाअ्सिङ ल्होपाहि कालाउ काम्भेभारि हानिहि |
\v 41 कालाउ जाहाज बालाको भासता परिहि जाहाजको आगापाहाको भाग इन्ता खेअ्हि कालाउ जाहाज चटपटाइलि मादोअ्हि | कालाउ बार्का-बारका साल्काहोइ एकदम जोरसो लोहि कालाउ जाहाजको लेसारापाहाको भाग न्हु भाग टुक्रा टुक्रापा पोङ्नापापिहि |
\v 42 सिपाइ गेलाइ कैदिगेलाइहेङ से:लि खाङ्हि ताकि इम्बालाइ पाउरिलि मानिनाको कालाउ खाअ्लि मादाको |
\v 43 कालाउ सिपाहि अधिकारि पावलहेङ बान्चिपालि खाङ्घाखे, ओदोङ भाअ्सिङ कैदिगेलाइहेङ से:लि अनुमति मापिहि | वा कैदिगेलाइहेङ जाइ पाउरिलि दोअ्घाखे लाम्फा धाअ्सिलि कालाउ भोनोइता हानिलि आग्या पिहि |
\v 44 आरू द्याङ्गेलाइ फाला धेङ्ग्राको पोङ्नाका कालाउ-धेङ्ग्रागेलाइ प्रयोग पातेङ हानिलि दोअ्घाखे | एसापा झाराङ द्याङ्गेलाइ सेङ्का भोनोइता थुकाहि हिदोइबुङ द्याङ्गेलाइ मासि:हि |
\c 28
\p \v 1 जेलाउ केलाइ रेम्फाङ जाहाजसो लेता खुअ्नाहि,कालाउ याबुङ गिनाहि, कि या टापुहेङ माल्टा दोअ्खे |
\v 2 इन्ता वाइ लोका हिघाहि कालाउ मेनाङ चुङ्का हिघाहि,कालाउ इन्ताको रैथाने द्याङ्गेलाइ केलाइदोफा सानाइति भाइपाङ हि: | इम्बालाइ केलाइको भाअ्सिङ मे धोपिहि कालाउ केलाइ झाराङ्हेङ नेउता पिहि |
\v 3 पावल मिसिङ्को पोङ्नाका योमफ़ोरोइगेलाइ जोम्पातेङ मेता जुहि | मे धाङकानाङ एलोङ बिसहिका पुय्या बाहार लोहि कालाउ पावलको खुरता चोहि |
\v 4 इन्ता योम्कालाइ पावलको खुरता पुय्या तोइनातेङ हिका तिङ्तेङ इम्बालाइ दोअ्हि,यिदोइ द्याङ्ते द्याङ से:का हिलि गोयाङ (हत्यारा) | वा चिताते मासिहि,कालाउबुङ न्याय वासेहेङ बान्चिलि मापिहि |''
\v 5 कालाउ पावल खुर हेङ्गालाइतेङ कालाउ पुय्याहेङ मेता ह्वापिहि, पावलहेङ आतुइसाबुङ हाइदोङ माजेङ्हि |
\v 6 द्याङ्गेलाइ सोचिहिकि पावल एला इमावा,माकुनु एक्कासि लोङ्तेङ स्यावा, इम्बालाइ निकोङ बेर थेकापा पावलहेङ खाङ्हि कालाउ स्यावा दोअ्तेङ र्हुमतेङ हि कालाउबुङ इन्सिका हाइदोङ मारेम्का घाताना माघतेहि, कालाउ ओदोङ भाअ्सिङ पावलप्रतिको ताइको दोअ्का धाराना द्याङ्गेलाइ बदलिहि | इम्बालाइ दोअ्हि,''वाते परमेस्वरदोङ हि |''
\v 7 इनता भेर-भेरपा आधे मिलिङ हिघाहि, इन्ता तापुको एलोङ प्रमुख द्याङ हिघाहि वाको मिङ पब्लियस हिघाहि | भेरपाङ वाको मिलिङ्गेलाइ हिघाहि | वा केलाइहेङ वाको सा ता लोलि काइहि,कालाउ वा केलाइ दोफा रेम्का व्यवहार पाहि,केलाइ वाको साता सुम्नि थेकापा बासा हिनाहि |
\v 8 पब्लियसको आबा मासाधिका हिघाहि,वाहेङ मिसा लोका हिघाहि कालाउ हिति मासि जेङ्तेङ चोखो लोङ्का हिघाहि | कालाउ पावल वाकोता हानिहि कालाउ दोमचाकाइपिहि, दोमचाकाइतेङ न्हुसो वा ताइको खुरगेलाइ वाको हुता ताअ्पिहि कालाउ एल्पाहि |
\v 9 इसिका घाताना तिङ्तेङ इङ्को तापुको गोताङ मासाधिकागेलाइ पावलकोता लोहि | पावल इम्बालाइहेङ बुङ एल्पापिहि |''
\v 10 इङ्को तापुको द्याङ्गेलाइ केलाइहेङ हेन्जाङ सम्मान पाहि केलाइ इन्ता सुम माहिना थिकापा हिनाहि |
\v 11 जेलाउ केलाइ हानिलि तियार जेङ्नाहि,कालाउ इन्ताको द्याङ्गेलाइ केलाइहेङ गोइका आनेमानेगेलाइ पिहि | केलाइ अलेक्जेड्रियासो जाहाजाता धोल्नाहि | जाहाजको आगाभारि जमल्याहा दिरगेलाइको चिन्ह हिघाहि |
\v 12 केलाइ सिराक्युस सहरता थुकानाहि, इन्ता केलाइ सुमदिना थिकापा हिनाहि कालाउ न्हुसो इन्तासो हानिनाहि |
\v 13 केलाइ रेगियास सहरता थुकालि लोनाहि, भेनेङ दिना माहेसो नुहेसो भेर्मा दलाइलि तेङ्हि,कालाउ केलाइ हानिलि दोनाहि | एनि न्हुसो केलाइ पतिओलि सहरता थुकालि लोनाहि |
\v 14 केलाइ इन्ता आधिमि दादा-ओनेगेलाइ निङ्नाहि, एम्बालाइ केलाइहेङ इन्ता ए आथार थेकापा हिलि सेउपाहि, न्हुसो रोम थुकालि लोनाहि |
\v 15 इन्ताको खान्धुराइगेलाइ थुकालिलोका थाहा गिहि,इबालाइ केलाइहेङ भेतिलि अप्पियसको हाते  कालाउ सुम धर्मसाला दोअ्का थामेता लोहि | जेलाउ पावल इम्बालाइहेङ तिङ्हि परमेस्वरहेङ धन्यबाद पिहि कालाउ वा साहासि जेङ्हि
\v 16 कालाउ न्हुसो केलाइ रोमता हानिनाहि, पावलहेङ रोमता एक्लाङ हिलिपहि, कालाउ वाको सुरुक्स्याको भाअ्सिङ एमि सिपाइ हि |
\v 17 सुम्निको दिना न्हुसो पावल इन्ताको मुख्य-मुख्य यहुदिगेलाइहेङ काइलि दिङ्गिल्हि, जेलाउ इम्बालाइ एदोफाङ लोहि,पावल दोअ्हि,''काङ्को यहुदि दाइ-ओनेगेलाइ ! का केलाइको द्याङ्गेलाइको बिरुदता हाइदोङ पाका मान्थुघा | नाते तेअ्का काङ्को आजाइ-आजुगेलाइको रीतिवाजको बिरुदद दोङ  पाका हिघा | कालाउबुङ कासेहेङ यरुसलेमता रिम्पाइहि कालाउ रोमि सरकारहेङ सोम्पि पिपाहि |
\v 18 रोमिगेलाइ पावलहेङ हिन्जाङ प्रस्नगेलाइ पाहि, कालाउबुङ इम्बालाइ कासेहेङ से:का दण्ड (मृत्यु दण्ड) पिका कारन हिदोइबुङ मानिङ्हि | एसापा इम्बालाइ कासेहेङ स्वतन्त्तर पिलि खाङ्घा |
\v 19 कालाउ यहुदिगेलाइ बिरोध पाहि, सिजरको आगाता जाचिपालि कासेहेङ रोम दिङ्गिल्लाको दोअ्तेङ का दोअ्लि गोइघा | कालाउ का काङ्को ताइको द्याङ्गेलाइको बिरुदता हाइदोङ आपति पालि मान्थु |
\v 20 इदोङ कारन नेलाइदोफा भेतिलि कालाउ नुइ धुइलि चाहिखा, का या साङ्गालाहोइ धेउनाका हिघा हाइपालि पानु इस्राएलको आसाता  का खान्धुरि पाखा|''
\v 21 यहुदिगेलाइ पावलहेङ उतरा पिहि,''केलाइ ताइको बिसयता यहुदियासो हिदोइबुङ पातारागेलाइ निङ्का मान्थुनाहि | ना ते केलाइकोङ हिदोइबुङ यहुदि दाइ-ओनेगेलाइ जाइ यहुदियासो लोहि आधे खबरगेलाइ चुमाहि नाते नाङ्को बिसयता हाइदोङ खाराब दोअ्हि |
\v 22 केलाइ नाङ्को बिचारगेलाइ हिङ्लि भोअ्नाखे केलाइ गिनाखे कि इदोइ दलको बिसयता द्याङ्गेलाइ द्यापाहाङ मारेका खिनिङ दोअ्तेङ हि |''
\v 23 पावल कालाउ यहुदिगेलाइ वाको भासिङ एलोङ दिना साल्हि इङ्को दिना हेन्जा झना यहुदिगेलाइ पावलहेङ साता भेतिहि | लिपाङ पावल इम्बालाइदोफा बातमारितेङ हि,पावल परमेस्वरको राज्यको  बिसयता इम्बालाइहेङ बयाख्या पातेङ हिङ्पाहि | पावल मोसाको ब्याबस्था कालाउ अगमबक्तागेलाइको लेखेका काथागेलाइको प्रयोग पातेङ येसु:को बिसयता इम्बालाइहेङ खान्धुरि पापालि भोघाखे | 
\v 24 हेथेते वाको काथागेलाइता खान्धुरि पाहि कालाउ हेथेते मापाहि |
\v 25 इम्बालाइकोत गालाबाजि जेङ्हि, यहुदीगेलाइ हानिलि तोम्का हिघाहि कालाउबुङ पावल झन इम्बालाइहेङ एलोङ काथा दोअ्हि,''पबित्त्तरो आत्मा यसैया अगमब्क्ताको माध्यमसो नाङ्को आजाइ- आजुगेलाइको बिसय सत्ये हि दोअ्हि,
\v 26 '' उङ्को द्याङ्हिका भारि हाने कालाउ, इम्बालाइहेङ दोअ्: हिङ्नुते हिङ्सुखेना नेलाइ,कालाउबुङ नेलाइ मागिसुखेना  नेलाइ खाङनुते खाङ्सुखेना कालाउ तिङ्सुखेना कालाउबुङ नेलाइ जेदोङ तिङ्सुखेना   माबुझिस्वाना 
\v 27 एइ, यिदोइ द्याङ गेलाइको मन बन्द  हि एला  यिदोइ द्याङ्गेलाइको न्हातोङ्गेलाइ हि कालाउबुङ इम्बालाइ माहिङ्खे  कालाउ इङ्को द्याङ्गेलाइ सत्ये खाङ्लि माकिखे | इसिका जेङ्का हि,ओदोङ भाअ्सिङ इम्बालाइ ताइको मिसियाहोइ मातिनाङ ताइको   न्हतोङ्होइ माहिनाङ, ताइको मनहोइ माबुझ्याङ | इसिका जेङ्का हि ओदोङ  भाअ्सिङ इम्बालाइ का भारि माधुरियाङ इम्बालाइहेङ एल्पालि |
\v 28 का चाहिखा कि ना यहुदिगेलाइ गिसु कि परमेस्वर गैर-यहुदिगेलाइको भाअ्सिङ मुक्ति पिगिल्का हि, इम्बालाइ हिनावा |
\v 29 कालाउ वा इदोइ बचन दोअ्लि दोअ्तेङ,यहुदिगेलाइ ताइ-ताइमिता हेन्जा बाद-बिबाद पाकाताङ बिदा जेङ्हि | 
\v 30 पावल पुरा न्हे बासार ताइको भाडाको साता हि, वा झाराङ द्याङ्गेलाइहेङ स्वागत पाहि ज्याइ वाकोता भेतिलि लोहि |
\v 31 पावल परमेस्वरको राज्यको बिसयता बानाल पाहि, वा प्रभु येसु:ख्रिस्तको बिसयता दोअ्हि | वा एकदम निर्भय हिघाहि कालाउ हासुबुङ वासेहेङ नुइ धुइलि रोकिलि मादोअ्हि |'
