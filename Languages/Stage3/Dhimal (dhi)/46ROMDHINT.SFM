\id ROM
\ide UTF-8
\rem Copyright Information: Creative Commons Attribution-ShareAlike 4.0 License
\h रोमियों
\toc1 रोमियों
\toc2 रोमियों
\mt1 Romans
\mt1 रोमियों
\c 1
\p
\v 1 येसु: ख्रिस्तको बान्धाइति पावलसो, परमेस्वर कासिहेङ एलोङ प्रेरित दोअ्तेङ काइहि कालाउ झाराङ द्याङ्गेलाइहेङ ये:बानाल हिङ्पालि कासेहेङ साल्हि |
\v 2 परमेस्वर हेन्जा बासार लाम्फा दोङ ताइको अगमबक्तागेलाइसो वाको द्याङ्गेलाइहेङ ये:बानाल हिङ्पालिको भाअ्सिङ दोअ्तेङ प्रतिग्या पाका हिघाहि | इङको बचन धर्म सास्तरता लेखेका हि |
\v 3 ये:बानाल दोअ्का दोङ केलाइको प्रभु येसु; ख्रिस्त,परमेस्वरको चानको बारेता दोअ्पिलि जाइ जोलोम जिउ आन्सार दाउदको हारा गुटियासो जेङ्का हिघाहि ||
\v 4 एलोङ द्याङ्को रुपता वा दाउदको जाहानता जेलोम जेङ्का हिघाहि, वा पबित्तरो आत्मासो येसु:हेङ परमेस्वरको चान दोअ्तेङ तिङ्पाहि | वासेहेङ माहान सरबुङ्होइ सिकासो सिन्चाल पाहि |
\v 5 वाको मिङ्को खातिर परमेस्वर कासेहेङ प्रेरितको ख़ास काम सोम्पिहि,परमेस्वर इदोइ काम सारा सारभिगेलाइको जातिगेलाइहेङ प्रभुता चुमालि कालाउ आग्या पालन खान्धुरिसो बानाइलि वाको काथा मानिलि दोअ्तेङ सोम्पिहि इदोइ का येसु:को भा्सिङ पाखा |
\v 6 कालाउ रोमता हिका द्याङ्गेलाइहेङ बुङ येसु:ख्रिस्तकोङ जाहान जेङ्लि दोअ्तेङ काइहि |
\v 7 रोमिता हिका नेलाइ झाराङ परमेस्वरको पबित्त्तरो द्याङ्गेलाइ दोअ्तेङ ,कालाउ वाको सेवक जेङ्लि काइका हिनाहि | नेलाइहेङ केलाइको आबा परमेस्वरसो कालाउ प्रभु येसु: ख्रिस्तको अनुग्रह कालाउ सान्ति |
\v 8 झाराङ खान्तेङ लाम्फा नेलाइ झाराङ्को भाअ्सिङ येसु:ख्रिस्त पाहासो काङ्को परमेस्वरहेङ का धन्यबाद प्रकट पाखा, हाइपालिपानु सुमिङ्ता द्यापाहाङ द्याङ्गेलाइ नेलाइको खान्धुरिको बिसयता बाखिन पातेङ हि |
\v 9 का गोताङ हृदयसो वाको चानको ये:बानालता बानाल पालि वाको सेवा पाखा ,कालाउ काङ्को साचि हि कि | का हेसा लागातार काङ्को दोमचाकाइता कालाउ दिनाङ नेलाइहेङ फोमपाखा , प्रभुहेङ इदोइ सत्ये थाहा हि |
\v 10 कालाउ का इदोइ र्हेखा कि हिदोइबुङ किसिम परमेस्वरको इच्सापाहासो आखिरता का नेलाइकोता लोलि सफल जेङ्लि द्वाको | परमेस्वर इच्छा पाहे पानु खिनिङ इदोइ गोताङ जेनावा |
\v 11 का नेलाइहेङ खाङ्लि एकदम किघा,का नेलाइहेङ हिदोइबुङ आत्मिक उपहार पिलि भोखा ओदोङ्होइ नेलाइहेङ बलियाका बानायावा |
\v 12 काङ्को दोअ्लि खाङ्का हाइपानु केलाइ झाराङ खान्धुरिहोइ एमिसो भेनेङ्हेङ हाउसाइपाको | नेलाइ खान्धुरिहोइ कासेहेङ साघाइसुखेना कालाउ काङ्को खान्धुरिहोइ नेलाइ हेङ साघाइखे |
\v 13 दाइ-ओनेगेलाइ कालाउ बाइ-बेजान ओनेगेलाइ,नेलाइ गिसु कि का हेन्जाङ खेप नेलाइकोता लोलि योजाना पाघा | का नेलाइकोता लोलि भोघाखा ताकि नेलाइहेङ आत्मिक काथासो साघाइ थुकापालि द्वाको | का नेलाइहेङ भेनेङ गैर-यहुदिगेलाइ भाइपाङ सहयोग पालि किखा |
\v 14 चाहे कासेहेङ लागिखे कि का झाराङ द्याङगेलाइको सेवा पालि गोइका हि: ग्रिकगेलाइ,गैर-ग्रिकगेलाइ ग्यानि ,कालाउ हाइदोङ मागिका द्याङ्गेलाइको |
\v 15 ओदोङ भाअ्सिङ का दोअ् मादोअ्पा रोमता हिकालाइहेङ बुङ ये:बानाल, बानाल पालि मन हि |
\v 16 का ये:बानाल दोफा मालेदेरयाङ्का भरु बाखिन पाङ्का , हाइपालिपानु ये:बानाल खान्धुरि पाका झाराङ्को मुक्तिको भाअ्सिङ इदोइ परमेस्वरको सरबुङ हि, जेदोङ परमेस्वर प्रयोग पाखे | लाम्फा यहुदिगेलाइको कालाउ गैर-यहुदिगेलाइ भाअ्सिङबुङ |
\v 17 ये:बानालहोइ द्याङ्गेलाइहेङ वाकोदोफा धार्मिक जेङ्लि काथा तिङ्पाका हि | परमेस्वरको दामाहोइ द्याङ्गेलाइहेङ लाम्फासो न्हुसो थिकापा खान्धुरिसो धार्मिकता भारि चुम्पुखे | जिसिका धर्मसास्तरता दोअ्का हि,''जेदोङ धर्मिचाहि खान्धुरिसो दोङ बान्च्यावा |''
\v 18 परमेस्वरको चेर स्वर्गसो प्रकट जेङ्हि , हाइपालिपानु द्याङगे्लाइ वाको बिरुद्ता दुस्त कालाउ मारेम्का कामगेलाइ पाहि | इम्बालाइदोफा सत्ये हि,कालाउबुङ उङ्को सत्ये ओबालाइको दुस्त कामहोइ म्होपिका हि |
\v 19 परमेस्वर ताइको चेर तिमपाहि,हाइपालिपानु वाको बारेता गिलि गोइका गोताङ काथा परमेस्वर प्रस्त दोअ्पिलि दोअ्होइ |
\v 20 परमेस्वरको बिसयता हेन्जा काथागेलाइ हि,जेदोङ द्याङ्गेलाइ तिङ्लि माअ्दोखे वाकोङ अनन्तको सरबुङ कालाउ भेनेङ आमेनेगेलाइ जाइ वासेहेङ परमेस्वर दोअ्तेङ नाल्पाखे | कालाउ सुमिङ्को सुरुसोङ दोङ इङ्को गोताङ आमेनेगेलाइ गिलि द्याङगेलाइहेङ सजिलो हि | इङ्को आमेनेगेलाइ प्रस्त हि जेदोङ परमेस्वर बानाइका हिघाहि | ओदोङ भाअ्सिङ इङको गोताङ द्याङ्गेलाइ ताइमि पाका मारेमका कामगेलाइसो परमेस्वरसो खाअ्लि माद्वाङ |
\v 21 द्याङ्गेलाइ परमेस्वरहेङ नाल्हि, कालाउबुङ इम्बालाइ वासेहेङ परमेस्वरको रूपता महिमा मापाहि, नाते धन्यबाददोङ पिहि | कालाउ द्याङ्गेलाइको बिचारगेलाइ बेकारको जेङ्हि कालाउ कितिकितिकाहोइ इम्बालाइको हाइदोङ मागिका बुदिृहेङ थुम्पिहि |
\v 22 द्याङ्गेलाइ ताइमिहेङ ग्यानि बुद्दिमानि दोअ्तेङ दाबि पाहि, कालाउबुङ इम्बालाइ हाइदोङ मागिहि ( मुर्ख जेङ्हि )|
\v 23 इम्बालाइ परमेस्वरको महिमा पालि लाअ्हि जेदोङ अनन्त हि ,कालाउबुङ परमेस्वरको महिमाहेङ संसारिक आमेने भाङ्पा तिम्पा मुर्ति पुजा दोफा सातेहि | द्याङ्गेलाइ परमेस्वरको महिमाहेङ जिहाजुरलेङ,गुपुसगेलाइ कालाउ पुय्याँगेलाइ भाइका तिङ्का बानाइका मुर्ति पुजा दोफा सातिहि |
\v 24 द्याङ्गेलाइ पापहोइ पोइघाका हि,नेलाइ दुस्त कामगेलाइ पालि भोसुखेना | ओदोङ भाअ्सिङ परमेस्वर नेलाइहेङ पापपुर्ना जिवनताङ बान्चियाको दोअ्तेङ लाअ्पिहि | ओदोङ भाअ्सिङ इम्बालाइ एमिसो भेनेङ्ता ताइको जिउगेलाइको ख्याल मापासिङ कासिबिरि पाहि |
\v 25 इङ्को द्याङ्गेलाइ परमेस्वरको सत्येहेङ धाताइकागेलाइ दोफा सोअ्तेङ अनन्तको परमेस्वरहेङ लाअ्हि | परमेस्वरको सिरजाइका इङ्को आमेनेगेलाइ पुजिलि कालाउ सेवा पालि तेङ्हि |
\v 26 द्याङ्गेलाइ इन्सिकाङ कामगेलाइ पानाङ परमेस्वर इम्बालाइहेङ लेदेरखुदेरका कामबासाना पालि लाअ्पिहि जेदोङ इम्बालाइ पालि चाहिघाखे | बेजान गेलाइ वाजनगेलाइ दोफा जिम्लि लाअ्तेङ बेजान -बेजान दोफाङ दोङ जिम्लि तेङ्हि |
\v 27 एन्साङ वाबाल द्याङगेलाइ बुङ बेजान दोफा जिम्लि लाअ्तेङ आरु वाबाल द्याङ्गेलाइ दोफा जिम्लि तेङ्हि | इम्बालाइ ता-ताइमिता लेदेरका कामगेलाइ पाहि | कालाउ नेलाइ मारेम्का पाकानाङ इम्बालाइको जिउ कस्त निङ्हि |
\v 28 परमेस्वरको सत्ये ग्यान ताअ्लि गोयाङ दोअ्का काथाहेङ द्याङ्गेलाइ महत्व मापिहि | कालाउ द्याङ्गेलाइ मापालि गोइका काम पाहि ओदोङ भाअ्सिङ बेक्कारको कामगेलाइ पाको दोअ्तेङ परमेस्वर लाअ्पिहि |
\v 29 नेलाइको मन गोताङ खाल्को पाप,दुस्त,ताइको रेम्का खाङ्का कालाउ मन्दामाताका होइ पोङ्घाहि, दि:का | इङ्को द्याङ्गेलाइ ताइमिताङ डाह,से:का बिचार,चेरसुका,धाताइका कालाउ एमिसो भेनेङ्हेङ मारेम्का काथा दोअ्का , काथा भानाइका हिखे |
\v 30 इम्बालाइ ता-ताइमिता मारेम्का काथागेलाइ पाखे,इम्बालाइ परमेस्वरहेङ मन्दामाताअ्खे | इम्बालाइ मिङ जोल्का,अहंकार,अभिमानि, दुस्त, इम्बालाइ मारेम्का कामगेलाइ पालि नावा दामागेलाइ भोगिल्खे | इम्बालाइताइको आबा-आमाइ हेङ्बुङ मासाखे |
\v 31 इम्बालाइ हाइदोङ मागिखे(मुर्ख) कालाउ इम्बालाइ ताइको भाकलगेलाइ पुरा मापाखे | कालाउ हासुहेङ्बुङ दाया मातिङ्पाखे |बिस्वासघाति, क्रुर,निर्दय, हिखे |
\v 32 इम्बालाइ परमेस्वरको धार्मिक बिधान गिखे , इन्सिकाङ द्याङ्गेलाइ सि:लि गोयाङ दोअ्का परमेस्वरको नियम इम्बालाइ गिखे | कालाउबुङ इम्बालाइ इङ्को गल्ति कामगेलाइ पातेङ हिखे,कालाउ आरुगेलाइ एन्सा पाकाबुङ थिकोइ थानिहि |
\c 2
\p \v 1 ओदोङ भाअ्सिङ जेलाउ ना भेनाङ्हेङ दोसिका ओइ द्याङ, ना हासुलाउबुङ, हाइदोङ बाहाना मान्थु, दोअ्सुखेना,कालाउ ना मागिका सो ह्यावा | नेलाइबुङ पापको दोसिलि | ना भेनाङ द्याङगेलाइहेङ जा हाइपालि पानु जिसिकाता ना बो द्याङ्हेङ दोसिखाना,  ना दोसिका बुङ इङ्को काम पाखेना | |
\v 2 जाइ-जाइ मारेम्का कामगेलाइ पाखे ओबालाइहेङ परमेस्वर न्याय पाङ  दोअ्का केलाइ गिनाखे |
\v 3 ओंइ द्याङ ,ना इन्सिका  काम पाकालाइहेङ दोसिखेना,कालउ ना बुङ इदोइ ताइमिदोङ इस्काङ मारेम्का काम पादोङ्खेना | ओदोङ भाअ्सिङ नेलाइदोङ  गिसुखेना कि परमेस्वर न्याय पाङ कालाउ इन्तासो  नेलाइदोङ हाइ  खाअ्ताङ्का दोअ्तेङ ठानिखेना |
\v 4 हाइ ना परमेस्वरको क्रृपा,  नासेहेङ  पास्ताइ थोङ्खे, दोअ्का थाहा मानिङ्तेङ ,हाइ ना वाको दाया,सहनसिलता  कालाउ हुम्तेङ हिलि मादोसुखेना ? हाइ  आमान्य पासुखेना ? 
\v 5 कालाउ परमेस्वरको धार्मिक इन्साप प्रकट जेङ्का  परमेस्वरको क्रोडको दिना ताइको थाङ्का कालाउ मापास्ताइका हृदयहोइ ना ताइको क्रोडको  जोम्पातेङ   ह्याना  |
\v 6 परमेस्वर द्याङ्गेलाइको ता-ताइको कर्म आन्सार पुरस्कार अथवा दण्ड प्याङ |
\v 7 जाइ द्याङ्गेलाइ  रेम्का परमेस्वरको महिमा,   इज्यत, अमर्त्व  भोकालाइहेङ  चाहि , वा अनन्त जीवन पिखे |  
\v 8 कालाउ  झगडा,फेसुका, स्वार्थि कालाउ सत्ये पिताइलि माकिखे कालाउ दुस्त दामाता पिताइकालाइता चाहि, क्रोड कालाउ चेर परियाङ  | परमेस्वर ओबालाइहेङ दण्ड कालाउ क्रोध प्याङ |
\v 9 जेलाउ दुस्त काम पाकालाइ झारा द्याङ गेलाइ हुता सङ्कट कालाउ आपत,ल्वाङ,  लाम्फा यहुदिगेलाइता कालाउ गैर-यहुदिगेलाइता  |
\v 10 कालाउ असल काम पाका झाराहेङ परमेस्वर सम्मान कालाउ सान्ति प्याङ लाम्फा यहुदिगेलाइहेङ कालाउ ओदोङ्सो गैर -यहुदिगेलाइहेङ |
\v 11 परमेस्वर झाराङ्हेङ बाराबार न्याय पाखे | 
\v 12 जाइ-जाइ ब्यबस्था माकोसिङ पाप कर्म पाकाहि; इम्बालाइ ब्यबस्था बिना माकोसिङ नस्त जेनाङ | जाइ ब्यबस्था हिकालाउबुङ पाप कर्म गेलाइ पाखे इम्बालाइ न्याय ब्यबस्था आन्सार दोङ  जेनावा  |
\v 13 ब्यबस्था हिङ्तेङ खिनिङ द्याङ्गेलाइ परमेस्वरको  धार्मिकता माथारायाङ;कालाउ ब्यबस्थाको किकालाइ खिनिङ  धार्मिक थोहरीयाङ |
\v 14 गैर-यहुदिगेलाइ दोफा ब्यबस्थाताङ मान्थु ,कालाउ जेलाउ ओबोलाइ ब्यबस्था भाइपा काथागेलाइ पाखे पानु,  ओबालाइ दोफा ब्यबस्था मान्थुलाउ बुङ ओबालाइ ताइको भाअ्सिङ  ताइमिङ व्यवस्था जेङ्खे |
\v 15 व्यवस्था चाहिका काथागेलाइ ताइको हृदयता लेखिका ओबालाइ तिम्पाखे,  कालाउ  ओबालाइको बिचारहोइ जेलाउसेलाउ ओबालाइहेङ दोसिखे, इस्काङ जेलाउ समर्थन पाखे | 
\v 16 या गोताङ काथागेलाइ ओदोङ दिना खिनिङ जेनावा,जेलाउ परमेस्वर द्याङ्गेलाइको हृदयता म्होका काथागेलाइको न्याय जेनाङ | कालाउ जेदोङ ये :बानालका बानाल पाका इदोइ दोताङ कि परमेस्वरको न्याय ख्रिस्त येसु: पाहासो जेनाङ |
\v 17 ना हासु ? ना ताइ-ताइमिदोङ यहुदि दोअ्सुखेना ,ना व्यवस्थाता भरोसा पाखे कालाउ ताइको परमेस्वरको घमण्ड पाखे |
\v 18 कालाउ वाको इन्चा गिसुखेना कि इन्तासो नेलाइसो हाइ भोसुखेना ? कालाउ नेलाइहेङ हेदोइ काथा मुख्य हि, ओदोङ गिसुखेना,हाइपानु नेलाइहेङ ब्यबस्था धिरपाका हि |
\v 19 एदि नासिहेङ निस्सित हि, कि कान्हाको अगुवा हिसुना,  कितिकितिकाता हिकालाइको   फाइसालामका |
\v 20 मुर्खगेलाइहेङ सुधिर पासुखेना, अपरिपाक्कालाइहेङ सिक्स्या पिसुखेना, हाइपालिपानु  वयवस्थात्ता दोङ गोताङ बुद्धि कालाउ सत्येता निङ्का हिसुना | 
\v 21 एसाङ जेलाउ ना बो द्याङ्गेलाइ धिर्पासुखेना, हाइ ताइमिङ्हेङ माघिरपासुखेना |
\v 22 ना,  जाइ द्याङ्गेलाइहेङ कासिबेरि मापासु दोअ्सुखेना  हाइ नादोङ कासिबेरि पासुखेना | कालाउ नेलाइ ताइमिङ मुर्तिको मुन्दिरगेलाइ  हाइपानि खुसुखेना  ?
\v 23 परमेस्वरको ब्यबस्थाको बिसयता नेलाइ घमण्ड पासुखेना | कालाउ नेलाइदोङ परमेस्वरको ब्यबस्था भङ् पातेङ वासेहेङ आनादार पासुखेना |
\v 24 धर्मसास्तरता लेखिका हि:''नेलाइको कारनसो बो गैर-यहुदिगेलाइ  पाहासो परमेस्वरको अपमानि पाका हि | 
\v 25 या नेलाइहेङ ब्यबस्था अनुसरन पानु दोङ नेलाइको खतनासो फाइदा जेङ्खे, कालाउ या नेलाइ ब्यबस्था माकिनु हिद्कालाबुङ नेलाइको  खतना बेखाताना जेनावा |
\v 26 गैर-यहुदिगेलाइको खतना माजेङ्का हि, कालाउ या नेलाइ ब्यबस्था अनुसरन पानु नेलाइ खतना जेङ्का ग्याङ |
\v 27 ना यहुदिगेलाइहेङ दोअ्खा लिखिका ब्यबस्था कालाउ खतना हि,कालाउ नेलाइ ब्यबस्था माकिसुखेना | ओदोङ भाअ्सिङ इदोइ द्याङ्गेलाइ जाइ जिउको खतना जेङ्का मान्थु,कालाउ नेलाइ ब्यबस्थाहेङ किसुखेना |इदोइसो नेलाइहेङ दोसि  जेङ्का तिम्पाखे | 
\v 28 बाहार रूपहोइ खिनिङ यहुदि जेङ्का चाहि यहुदि माको, एसादोङ साचि खतनाबुङ बाहार  कालाउ  जिउ काथा माको | 
\v 29 यहुदि इङ्को एमि द्याङ, जाइ लिता रूपसो खिनिङ यहुदि हिखे | साचिकाङ  खतना आत्मा पाहासो हृदयसो जेङ्खे बिधानसो माको जेदोङ इङ्को आत्मिक काथा हि,  ,लिखित ब्यबस्था काथा माको |    इन्सिका द्याङ्को बाखिन द्याङगेलाइसो माको भरू परमेस्वरसो जेङ्खे |
\c 3
\p \v 1 एला यहुदिगेलाइहेङ हाइ फाइदा हि ते ? खाताना हाइ जरूरि हि ते ?
\v 2 एइ,यहुदिगेलाइहेङ  हिन्जाङ फाइदागेलाइ हि , मुख्य काथा या परमेस्वर ताइको सिक्स्या गेलाइ सो यहुदिगेलाहेङ खान्धुरि पाहि |
\v 3 या सत्ये हि आधे जसो यहुदिगेलाइ परमेस्वरको आग्या मापिकाङ हिघाखे | कालाउ ओदोङ भाअ्सिङ हाइ परमेस्वरको भाकल पुरा पालि रोकिखे ?
\v 4 इन्सा माजेङ्पि,  परमेस्वर सत्ये  कालाउ गोताङ  द्याङगेलाइ,झुता जेनाको | धर्म सास्त्तरता लिखिका हि:''ना ताइको बचनता सच्चा प्रमानित जेङ्पि, जेलाउ इन्साप जेङ्लाउ ना  जितिपि |'' 
\v 5 जेलाउ केलाइ गल्ति पानाखे ,ओदोङ भाअ्सिङ परमेस्वर येल्का हि दोका काथा आरोङ इस्पस्ट पाखे | ओअ्दोङ भाअ्सिङ हाइ केलाइ दोअ्लि द्यावाङ हाइ परमेस्वर केलाइहेङ दण्ड प्याङ वा धाताइका ज्याङ ? का द्याङ्को मनताको भाइपा धुइदोङ्खा | 
\v 6 सिलाउबुङ माको(मिधुलाउबुङ माको) ! इन्सापानु परमेस्वर खुमिङ्हेङ न्याय  हेसापा  पालि दोअ्धावा  |
\v 7 कालाउ एदि काङ्को धाताइकाहोइ  परमेस्वरको सत्येता वाकोङ महिमाको भाअ्सिङ जेन्जा जेङ्हेपानु, हाइपालि पापि भाइपा न्यायता परितेङ हिघा | 
\v 8 इन्सापानु रेम्का जेङ दोअ्तेङ मारेमका काम हाइपालि मपाइनेते ?आधिमि-आधिमि द्याङ्गेलाइ केलाइ इन्साङ दोनाखे दोतेङ केलाइ निन्दापुर्न दोस चुमाखे | नेलाइको दोस न्याय सङ्गतदोङ हि |
\v 9 ओदोङ भाअ्सिङ केलाइ यहुदिगेलाइ  खाङतेङ असल हिनाहि कुनु ? माको,मिधुलाउबुङ मान्थुनाहि |   हाइपालि पानु झाराङ द्याङ,  यहुदिगेलाइ कालाउ गैर- यहुदिगेलाइ गोताङ इङ्कोङ  पापको वसता हि  दोअ्तेङ का दोसी लागाइलि दोहोइ का  |
\v 10 लेखेका हि, धर्म सास्त्तर दोअ्खे: '  इता धर्मि हासुबुङ मान्थु, एमि बुङ मान्थु , 
\v 11 इता हासुबुङ बुझिका द्याङ मान्थु ,इता परमेस्वरहेङ भोअ्का हासुबुङ मान्थु|
\v 12 उङ्को झारा आवाइतुगिल्का हि ,इम्बालाइ एदोफाङ बेकारको जेङ्का हि| हासुबु रेम्का मापाखे, रेम्का पाका एमिबुङ मान्थु |''
\v 13 'इम्बालाइको निर्घा हवाहवाङ्का तोम भाइका हि, इम्बालाइको ताइको देतोङ्होइ धाताइका काथागेलाइ पाखे |'' पुयाको बिस ओबालाइको नुइताङ हिखे |
\v 14 'इम्बालाइको नुइगेलाइ स्राप कालाउ खाका काथागेलाइ होइ पोङ्घाका हि |''
\v 15 'इम्बालाइको खोकोइ सेअ्लिको भाअ्सिङ  मा-मार्पा धाअ्खे |
\v 16 बिनास कालाउ बिपति   इम्बालाइको दामाता हि,  |
\v 17 इम्बालाइ सान्तिको दामा नाल्का मान्थु  |''
\v 18  इम्बालाइ परमेस्वरहेङ माथिखे  कालाउ'' ए'' सामानको मान्थु |
\v 19 केलाइ गिनाखे कि ब्यबस्थादोङ दोअ्का खिनिङ, इङको ब्यबस्थाकोङ खाबाराता हिका लाइदोङ | वादोङ गोताङ द्याङ्गेलाइ नुइ सिकापा पाङ , कालाउ गोताङ सुमिङ्हेङ परमेस्वरको न्यायको खाबाराता चुमाङ |
\v 20 हाइपानु ब्यबस्थाहेङ पिताइतेतेङ हासुबुङ हुसी हिका प्रानि परमेस्वरता  धर्मि जेङ्लि मादोअ्खे |   हाइपालिपानु व्यवस्थासोङ दोङ  पापको चेताना जेङ्खे | 
\v 21 कालाउ एला  व्यवस्था बिना दोङ द्याङ्गेलाइहेङ परमेस्वरसो लोका धार्मिकता   प्रकट जेङ्का हि |  इङ्को कोङ गवाहि व्यवस्था कालाउ अगमबकतागेलाइ पिका हि |
\v 22 येसु: ख्रीस्टता खान्धुरि पाका झारा दोफा परमेस्वरको धार्मिकता खान्धुरिपाहासो प्रकट जेङ्का हि,  हाइपालिपानु हाइदोङ  भेत मान्थु | 
\v 23 हाइपालिपानु झाराङ पाप  पाका हि कालाउ परमेस्वरको महिमा  थेकापा ठुकालि निल्का हि , केलाइहेङ येसु: ख्रिस्तको खान्धुरिको माध्यमसो धर्मि पाका हि |
\v 24 द्याङ्गेलाइहेङ परमेस्वरको अनुग्रह पाहासो धर्मि बानाहि, इदोइ हाइदोङ माकोसिङ उपहार येसु: ख्रिस्तको माध्यम पाहासो परमेस्वर द्याङ्गेलाइहेङ पापसो मुक्त पातेङ धर्मि बानाइखे |
\v 25 परमेस्वर केलाइको पापको भाअ्सिङ येसु: हेङ दिङ्गिल्हि , इम्बालाइको खान्धुरिको  कारनसो परमेस्वर येसु:को हिति पाहासो द्याङ्गेलाइको पापको स्यामा प्याङ | इदोइ धार्मिक हि, दोअ्तेङ परमेस्वर एसा पाहि | ताइको र्हुम्काको कारन परमेस्वर द्याङ्गेलाइ हेङ इम्बालाइको पाका पापगेलाइको भाअ्सिङ दण्ड पिहि |
\v 26 परमेस्वर ताइमिङ धर्मि हि, कालाउ खान्धुरि ताअ्कालाइहेङ वा धर्मि थोहोराइखे दोअ्का काथा प्रमान पालि वाबर्तमान  समयता  या पाहि |  
\v 27 ओदोङ भाअ्सिङ केलाइ ताइमिङ यिस्काङ घमन्ड पाका थामेहि रो ? अह,हिदोइ थामेबुङ मान्थु | हाइपालि ठामे मान्थु ? हाइपालिदोनु इदोइ खान्धुरिको  सिधान्दातासो खिनिङ कालाउ  व्यवस्थाको दामासो | 
\v 28 ओदोङ भाअ्सिङ व्यवस्थाको कामगेलाइको पालनबिना खान्धुरि पाहासोदोङ द्याङ धर्मि  थोहोरिखे दोअ्का केलाइ थानिनाखे |
\v 29 हाइ परमेस्वर यहुदिगेलाइको खिनिङ परमेस्वर हि रो?  हाइ वा गैर-यहुदिगेलाइको  परमेस्वर माको रो ?  वा बो जातिगेलाइको बुङ परमेस्वर हिका हि |
\v 30 परमेस्वर एनोङ खिनिङ हि, वाखातानावालागेलाइहेङ इम्बालाइको खान्धुरिको  आधार पाहासो धर्मि बानाइका हि |कालाउ खाताना मापाकालाइहेङ इम्बालाइको खान्धुरि पाहासो धर्मि बानाइखे |
\v 31 ओदोङ भाअ्सिङ केलाइ इदोइ खान्धुरिसो  व्यवस्थाहेङ  रद्द  पालि ? सि:लाउबुङ   माको  भुरु  केलाइ  ते  ब्यबस्थाहेङ  जोगिपातेङ  ताअ्नाखे | 
\c 4
\p \v 1 ओदोङ भाअ्सिङ जिउ आन्सार केलाइको आजाइ- आजु आब्राहामको बारेता केलाइ हाइ सम्बन्धाता पालि ? खान्धुरिको बारेता वा हाइ धिर्हि ?
\v 2 एदि वा पाकाङ कामसो धर्मि बानाइका पानु,वा घमण्ड पालि गोइधाङ | कालाउबुङ आब्राहाम परमेस्वरको आगाता घमण्ड पालि माको |
\v 3 पबित्त्रो धर्म सास्त्तर  हाइ  दोअ्खे ?आब्राहाम परमेस्वर हुसो खान्धुरि ताअ्हि ,कालाउ वाको खान्धुरि परमेस्वर एलोङ धार्मिकको रुपता गान्धिहि |
\v 4 जेलाउ काम पाका जेदोङ ज्याला निङ्खे इङ्को उपहार माको भरु इङ्को वाको निङ्का  खाबारा|
\v 5 आधिमि इन्सिका कामपालि मादोखे जाइ वासेहेङ भक्तिहिनसो धर्मि बानाइखे, कालाउ  परमेस्वरसुसो  भोरोसा  ताअ्खे |    इन्सिका द्याङ्को खान्धुरि धार्मिकता ता गान्धिखे | 
\v 6  परमेस्वर काम बिना दोङ धार्मिक बानाइका द्याङहेङ इदोइ  बचनपाहासो दाउद धन्यको दोअ्खे |
\v 7 'इम्बालाइ धन्यको हि, जाइको अपराधगेलाइ स्यामा जेङ्का हि,  कालाउ जाइको पापगेलाइ थुम्पिका हि |
\v 8 उङ्को द्याङ्को धन्य हि, जाइको पापको लेखा परमेस्वर मार्हुकाङ |
\v 9 इसिका आसिस इन्सिका खातानागेलाइको खिनिङ हि ? कि इङ्को खातना मापाकालाइ भाअ्सिङ्बुङ हि ? केलाइ दोअ्का हिनाहि आब्राहामको खान्धुरि एलोङ धार्मिक रूपता गान्धिका हिघाहि |
\v 10 या हेसा जेङ्हि ? हाइ परमेस्वर आब्राहामहेङ वा खतना पालि लाम्फा माकुनु खतना पालि दोलिदोतेङ न्हुसो सुइकार पाहि ? परमेस्वर वासेहेङ खतना पालि लाम्फा सुइकार पाका हिघाहि |
\v 11 खतना माजेङ्सिङ खान्धुरिपाहासो निङ्का धार्मिकताको चिना वा साप स्वरप वा खतना निङ्का हिघाहि | खातना माकोसिङ खान्धुरिपातेङ धर्मि गान्धिनाका झाराङ्को वा आबा जेनाको दोअ्का उदेस्य होइ इदोइ जेङ्का हि |
\v 12 कालाउ आब्राहाम इङ्को खतना पाकालाइको आबा जेङ्हि | कालाउ इम्बालाइको खातना होइ खिनिङ आब्राहाम ओबालाइको आबा जेङ्का माको | वा ओबालाइको बुङ आबा एदि ओबालाइ केलाइको आबा आब्राहामको खान्धुरि भाइपाङ अनुसरण पाहेपानु जेदोङ वा ताइको खातना पालि खान्तेङ लाम्फा तिङ्पाका हिघाहि |
\v 13  आब्राहाम कालाउ वाको न्हुसो लोका सन्तानगेलाइ परमेस्वरको प्रतिग्या निङ्हि ,कि ओबालाइ सारा सुमिङ निनावा | अब्राहाम इङ्को प्रतिग्या निङ्का ब्यबस्ताहेङ खान्धुरि पाका कारनसो माको | आब्राहाम परमेस्वरको प्रतिग्या निङ्का सो वा ताइको खान्धुरि होइ धर्मि हिघाहि |
\v 14 एदि द्याङ्गेलाइ ब्यबस्ता पिताइतेङ परमेस्वरको उत्तराधिकार निङ्हे पानु,कालाउ खान्धुरि मुल्यहिन कालाउ परमेस्वरको आब्राहामदोफा को प्रतिग्या बेक्कारको जेनावा |
\v 15 हाइपालिपानु  व्यवस्था पालन मापाखे कालाउ व्यवस्था परमेस्वरको क्रोड चुमाखे, कालाउ एदि इन्ता हिदोइबुङ व्यवस्था मान्थुनु,   इन्ता आपराध बुङ मान्थुखे |
\v 16 ओदोङ भाअ्सिङ परमेस्वरको खान्धुरिको प्रतिग्याता  निर्भुर हि ,  परमेस्वरको प्रतिग्या इन्साङकोङ उपहार भाइका निङ्लि  द्वाङ | एदि प्रतिग्या एइन्साङ्कोङ उपहार नु,आब्राहामको भाइका खान्धुरि हिका गोताङ सान्तानलाइ इङ्को वचन निङ्लि द्वावा | इदोइ प्रतिग्या इङ्को द्याङ्गेलाइको भाअ्सिङ खिनिङ माको जाइ मोसाको व्यवस्थाको भाइपाङ खान्धुरि हिघाहि, आब्राहाम केलाइको झाराङ्को आबा हि |
\v 17 धर्म सास्तरता इसिका लेखेका हि,''का नासिहेङ झाराङ जातिको आबा बानाइघा |''इदोइ परमेस्वरको आगाता सत्ये हि | आब्राहाम परमेस्वरता खान्धुरिपाहि ओदोङ भाअ्सिङ सिकालाइहेङ बुङ  जिवन पिखे कालाउ जेदोङ काथागेलाइ एला थेकापा जेङ्का मान्थु इङ्कोको फाइसाला प्यावा |
\v 18 आब्राहामको सान्तान जेनाङ दोअ्का आसा मान्थुघाखे,कालाउबुङ आब्राहाम परमेस्वरता खान्धुरि पाहि कालाउ आसा सिन्हुपाङ ताअ्हि  | परमेस्वर जेसाङ दोअ्हि,''ना दोफा हेन्जा चानचामेन्दिगेलाइ जेनावा | ओदोङ भाअ्सिङ आब्राहाम  हेन्जा जातिको आबा जेङ्हि |
\v 19 आब्राहाम लगभग एसाइ बासार उमेर पुगिका हिघाहि,ओदोङ भाअ्सिङ वाको जिउसो सान्तानगेलाइ जेङ्लि उमेर दोका हिघाहि | सारासोबुङ हिदोङबुङ चान-चामेन्दि माजेङ्हि | आब्राहाम याको बारेता सोचेका हिघाहि | कालाउबुङ परमेस्वरदोफा वाको खान्धुरि कमजोर मान्थुघाहि |
\v 20  परमेस्वर प्रतिग्या पाका काम पाङ दोअ्का काथाता आब्राहाम हिलाउबुङ साङ्खा मापाहि आब्राहाम ताइको खान्धुरि मामोअ्पाहि | भरू,वाको खान्धुरि झन सिदृद जेङ्हि कालाउ वा परमेस्वरको बाखानाइ पाहि |
\v 21 प्रतिग्या पाका काथा परमेस्वर पालि द्वाङ दोअ्का आब्राहामहेङ पुरा निसित हिघाहि |
\v 22 ओदोङ भाअ्सिङ,''परमेस्वर आब्राहामको खान्धुरिहेङ ग्रहन पाहि,वासेहेङ धर्मि बानाइहि |''
\v 23 इङ्को सब्दगेलाइ ''परमेस्वर वाको खान्धुरिहेङ मानिनु,''पानु'' आब्राहामको भाअ्सिङ खिनिङ लेखेका मान्थुघा हि | 
\v 24 इङ्को सब्दगेलाइ केलाइको भाअ्सिङ बुङ हिघाहि,परमेस्वर केलाइहेङ बुङ  ग्रहन पाखे जाइ वाकोता खान्धुरि पाखे,जाइ केलाइको प्रभु येसु:हेङ सि:कासो सिन्हुपाहि |
\v 25 येसु; हेङ केलाइको पापगेलाइको भाअ्सिङ सि:लि पिहि, कालाउ केलाइहेङ धर्मि बानाइलि वा सि:कासो जिवनता लोहि |
\c 5
\p \v 1 केलाइको खान्धुरिको कारनहोइ केलाइ परमेस्वरदोफा धर्मि जेङ्का हिनाहि,ओदोङ भाअ्सिङ केलाइको प्रभु येसु:ख्रिस्त पाहासो केलाइको परमेस्वर दोफा केलाइको मिलाप जेङ्का हिघाहि |
\v 2 वाकोसो केलाइ इदोइ अनुग्रहता खान्धुरिसो दुल्लि निङ्का हिनाहि, इदोइ अनुग्रह्ता केलाइ जाअ्का हिनाहि,कालाउ परमेस्वरको महिमाता जोम्लि गोइका केलाइको आसाता लेङ्चानाखे | 
\v 3  यिदोइ झोको खिनिङ माको,कालाउ केलाइ ताइको सङ्कटता हाउसाइनाखे,यिदोइ गितेङ कि, सङ्कटहोइ सहनसिलता उतपन्न पाखे,सहन सिलता होइ चरितरो होइ आसा उतपन्न पाखे |
\v 4 सहनसिलता होइ बेहोरा,कालाउ बेहोराहोइ आसा उब्जाइपाखे |
\v 5 आसा होइ केलाइहेङ निरास मापापाखे,हाइपालिपानु केलाइहेङ पिका पबित्तरो आत्मासो परमेस्वरको प्रेम केलाइको हृदयता हुपिका हि |
\v 6 हाइपालिपानु केलाइ कमजोरि जेङ्लाउदोङ ख्रिस्त अधर्मिगेलाइको भाअ्सिङ ठिक समयता सि:हि |
\v 7 धार्मिक द्याङ्को भाअ्सिङ सि:लि तियार जेङ्का हासुबुङ आधिमि निनाङ्  वाला,हासुबुङ असल द्याङ्को भाअ्सिङ हासुबुङ सि:लिबुङ आट पालि द्वाङ |
\v 8 कालाउ परमेस्वर केलाइको भाअ्सिङ वाको प्रेम यिदोइताङ तिङ्पाखे,कि केलाइ पापि हिलाउदोङ ख्रिस्त केलाइको भाअ्सिङ सि:पि हि | 
\v 9  एसापा वाको हिति पाहा सो धर्मि थहराइका हिनाङ झन हेन्जा केलाइ परमेस्वरको क्रोधसो वाकोसो बान्चिपाङ |
\v 10 हाइपालिपानु केलाइ सतुर जेङ्लाउदोङ वाको चानको सि:का पाहासो परमेस्वरदोफा केलाइको मिलाप जेङ्का हिघाहि,झन हेन्जा एला वाकोदोफाङ मिलिका जेङ्लाङ ख्रिस्तको जिबनसो केलाइ बान्चियाङ |
\v 11 यिदोइ झोको खिनिङ माको कालाउ केलाइको प्रभु येसु:ख्रिस्त पाहासो परमेस्वरता केलाइ लेङ्चातेङ बुङ हिनाहि,वाकोसो एला केलाइहेङ परमेस्वरदोफा मिलि पापिहि |
\v 12 एनोङ द्याङ्सो सुमिङ्सो पाप लोहि,कालाउ पापसो सि:का, एसापा गोताङ द्याङ पाप पाका हिनाङ गोताङ द्याङ्ता सि:का फाइलाइ हि |
\v 13 व्यवस्था पिका खान्तेङ लाम्फा बुङ सुमिङ्ता पाप हिघाहि,कालाउबुङ जेता व्यवस्था मान्थु,इन्ता पापको लेखाबुङ माहिखे |
\v 14 आदमसो चुमातेङ मोसा थेकापा द्याङ्गेलाइ हुता सि:का राइजि पाहि,इम्बालाइ हुताबुङ जाइ आदमको पाका भाइपाङ आपाराध पाका मान्थु घाहि | इङ्को आदम चाहि लोकाको प्रतिरूप हिघाहि |
\v 15 ताका माकोसिङ इन्साङ निङ्का बरदान कालाउ इङ्को आपाराधता बाराबार मान्थु | हाइपालिपानु एनोङ  द्याङ्को आपाराध होइ हिन्जा सिहेपानु झन परमेस्वरको आनुग्रह कालाउ एनोङ  द्याङ्को, जेसाङ येसु:ख्रिस्तता लोका इन्साङ्को बरदान हेन्जाङ्को भाअ्सिङ गेनागेल्पा जेङ्हि |
\v 16 इन्साङ्को बरदान चाहि इङ्को एमि द्याङ्को पापको नतिजा भाइकाङ माको | हाइपालिपानु एनोङ आपाराधको इन्साफ होइ दण्डको आग्या चुमाहि,कालाउ हेन्जा आपाराधको न्हुसो लोका इन्साङ्को बरदान होइ निर्दोसि करन चुमावा |
\v 17 एदि एनोङ खिनिङ द्याङ्को आपाराध नाङ् -इङ्को द्याङ्पाहासो सि:का राइजि पाहि पानुते झन हेन्जा गेनागेल्पा आनुग्रह कालाउ धार्मिकता इन्साङ्को बरदान निङ्कालाइ एनोङ खिनिङ द्याङ येसु:पाहासो जिवनता राइजिपावा |
\v 18 ओदोङ भाअ्सिङ जेसाङ एनोङ खिनिङ द्याङ्को आपाराध होइ गोताङ द्याङ्गेलाइ दण्डको भागिदार जेङ्हि,एसा पादोङ एनोङ खिनिङ द्याङ्को धार्मिकताको काम होइ गोताङ द्याङ्को भाअ्सिङ धर्मि ठहराइतेङ जिवन चुमावा |
\v 19 हाइपालिपानु जेसाङ एनोङ खिनिङ द्याङ्को आनाग्याकारिता होइ हेन्जाङ झना पापि बानाहि,एन्साङ पातेङ एमिको खिनिङ आग्याकारिता पाहासो हेन्जा झना धार्मिक बानायावा |
\v 20 व्यवस्था लोहि कालाउ आपाराधको बृदि जेङ्हि,कालाउ जेता पाप उब्जाइहि आनुग्रह झन हेन्जा ठेकापा बादिहि,
\v 21 इदोइ हितु होइ कि जेसाङ पाप होइ सि:काता राइजि पाहि,एन्साङ पातेङ येसु:ख्रिस्त केलाइको प्रभुसो आनुग्रह होइ धर्मि ठहराइतेङ अनन्त जिवन ठेकापाको राइजि पाको |
\c 6
\p \v 1 एला  केलाइ हाइ दोअ्लि ? परमेस्वरको हेन्जा खान्तेङ हेन्जा अनुग्रह निङ्लि केलाइ झन हेन्जा पाप पातेङ हिलि गोइका ?
\v 2 एन्सा माको ! केलाइ केलाइको पापको लेखि सिनाहोइ ! ओदोङ भाअ्सिङ केलाइ हेसा लगातार पापता योमतेङ हिलि ? 
\v 3 हाइ नेलाइ निल्सुना,जेलाउ केलाइ बप्तिस्ता र्हुन्हाहि एन्सालाउ सोङ केलाइ येसु: ख्रिस्तता एलोङ भाग जेङ्नाहि ? केलाइ बप्तिस्ता र्हुन्हाहि,केलाइ वाको सि:काता भागिदार जेङ्नाहि |
\v 4 ओदोङ भाअ्सिङ जेलाउ केलाइ बप्तिस्ता र्हुन्हाहि,केलाइ ख्रिस्त दोफाङ लिन्हाहि कालाउ वाको सिकाता भागिदार जेङ्नाहि | केलाइ ख्रिस्तदोफाङ लिन्हाहि ताकि केलाइ जेसाङ आबाको महिमा निनाको कालाउ नावा जिवनता बान्चिलि द्वाको | इसिकाङ खाल्को आबाको आचाम्माको  भार्भुसाइका   सरभुङ होइ सि:कासो सिन्हुहि |
\v 5 एदि वाको सि:काता केलाइ वाकोदोफा एलोङ्दोङ जेङ्का हिनाहि पानि,वाको सिन्चालाताबुङ निसितदोङ केलाइवाको दोफा 'ए' जेनाङ |
\v 6 केलाइ गिनाखे केलाइको पुरना जिवन ख्रिस्तदोफा क्रुसता सिहि , या इन्सिकाङ जेङ्हि जेथा कि केलाइको पापपुर्न स्वाभाब  मानासाको  कालाउ एला उसो केलाइ ताइमिङ पापको बान्धाइति माजेनाइने |
\v 7 जाइ सि:खे वा पापको बन्धनसो मुक्त जेङ्का हि |
\v 8 एदि केलाइ येसु:ख्रिस्त दोफाङ सि;का हिनाहि पानु, केलाइ गिनाखे ,कि केलाइबुङ वाको दोफाङ बानच्याङ |
\v 9 येसु: ख्रिस्त सि:कासो जागगिहि,कालाउ केलाइ गिनाखे कि वा आरुङ हेलाउबुङ मासियाङ, वाको हुसो सि:काको हिदोइबुङ सार्भि मान्थु |
\v 10 एइ,जेलाउ ख्रिस्त सि:हि,वा पापको सरबुङ्हेङ जितिलि एखेताङ सि:हि | एला वाको दोफा नावा जिवन हि, कालाउ इङ्को नावा जिवन परमेस्वर दोफा हि |
\v 11  इन्सिकाङ खालको नेलाइ बुङ पापको कारनसो ता-ताइमिता सि:का समझेसु | कालाउ ख्रिस्त येसु:ता परमेस्वरको भाअ्सिङ सिन्हुका थानेसु |
\v 12 ओदोङ भाअ्सिङ पापहेङ नेलाइको जिवनता हिलि मापि | नाङ्को पापमय स्वाभाबहेङ नाङ्कोता राजपालि मापि जाइ नेलाइहेङ वाको इच्सा भाइपा काम पालि लगाइखे |
\v 13 नाङ्को जिउको अङ्गगेलाइ पाप काम कालाउ दुस्त कामगेलाइ पालि अर्पन मापासु | भरु ताइमि सि:कासो सिन्हुका जेङ्काको कारन स्वयम ताइमिहेङ धार्मिकताको आमेने भाइपा परमेस्वरता सोम्पिसु | रेमका कामको भाअ्सिङ नाङ्को जिउको अङ्ग परमेस्वरको सेवाता अर्पन पासु |
\v 14 हाइपालिपानु पाप नेलाइ हुता राइजि मापाङ,हाइपालिपानु नेलाइ व्यवस्थाको खाबाराता मान्थुसुन्हा,कालाउ अनुग्रह्को खाबारा हिसुना |
\v 15 केलाइ हाइपालि गोइका ? केलाइ व्यवस्थाको खाबाराता मान्थुन्हाहि  कालाउ प्रभुको अनुग्रह्ता हिनाहि दोअ्तेङ पापपालि गोइका माको ! सिलाउबुङ माको |(मिधुलाउबुङ माको)|
\v 16 साङ्खा माकोसिङ नेलाइ गिसुखेना कि जेलाउ नेलाइ ताइमिहेङ हासुकोबुङ आग्यापालंन गोइका बान्धाइति बानाइ सुखेना,कालाउ नेलाइ उङ्कोङ द्याङ्को बान्धाइति | जेदोङ द्याङ्को आग्या ना किखेना उङ्कोङ नाङ्को गुरु जेनावा |  माकुनु सि:काभारि चुम्पुका पापको बान्धाइति माकुनु  धार्मिकता भारि चुम्पुका आग्याकारि  भारि ?
\v 17 लाम्फा नेलाइ पापको बान्धाइति हिघासुन्हा,पापहोइ नेलाइहेङ खाबाराता ताअ्का हिघाहि | कालाउ परमेस्वरहेङ धन्यबाद हि,नेलाइ इङ्को आदेस हृदय सो पालन पासुना जेदोङ नेलाइहेङ पिहि |
\v 18 नेलाइ पापसो मुक्त जेङ्तेङ   कालाउ एला नेलाइ धार्मिकताको बान्धाइति जेङ्का हिसुना |
\v 19 का याको बयाख्या उदारन पितेङ पादोङ्खा जेदोङ नेलाइ गिसुखेना | का इसिका उदारन पितेङ बयाख्या पादोङ्खा हाइपालिपानु नेलाइहेङ बुझिलि गारो जेनाङ | लाम्फा,नेलाइ पापको भाअ्सिङ ताइको जिउको भागगेलाइ चदाइसुना कालाउ पापकोङ बान्धाइति जेङ्सुना | इन्सिकाङ प्रकारको, नेलाइ धार्मिकताको भाअ्सिङ जिउको अङग्गेलाइ समर्पन पासु | कालाउ न्हुसो खिनिङ नेलाइ परमेस्वरको भाअ्सिङ बान्चिस्वाना |
\v 20 लाम्फा नेलाइ पापको बान्धाइति हिघासुखेना कालाउ धार्मिकताहोइ नेलाइ हेङ नियंन्तरं मापाहि |
\v 21 नेलाइ दुस्त कामगेलाइ पाकाताङ बान्चिसुना ,इङ्को काथागेलाइको भाअ्सिङ एला नेलाइ लेदेरसुना | हाइ इङ्को काथागेलाइ होइ नेलाइहेङ साथ पिहि ? अहा ! भरू इङ्को काथागेलाइहोइ आत्मिक सि:का चुमाहि |
\v 22 एला नेलाइ पापसो मुक्त हिसुना, एला नेलाइ परमेस्वरको बान्धाइति हिसुन्हा |कालाउ इदोइ होइ नेलाइहेङ इसिका जिवन चुमावा जेदोङ परमेस्वरको भाअ्सिङ खिनिङ जेङ्खे | कालाउ नेलाइ इन्तासो अनन्त जिवन निङ्स्वाना |
\v 23 जेलाउ द्याङ्गेलाइ पाप पाखे इम्बालाइ पापको ज्याला कामाइखे जेदोङ चाहि एपाइसा  माकोसिङ | परमेस्वर चाहि ताइको द्याङ्गेलाइ हेङ ताका माकोसिङ उपहार पिखे जेदोङ केलाइको येसु: ख्रिस्त प्रभुता अनन्त जिवन हि |
\c 7
\p \v 1 दाइ-ओने,बाइ-बेजान ओनेगेलाइ नेलाइ झाराङ मोसाको ब्यबस्ता बुझिखेना | ओदोङ भाअ्सिङ खाङ्खा मापासिङ,नेलाइ गिसुखेना कि ब्यबस्था हिदोइबुङ द्याङहेइ वा बान्चिपा भरि खिनिङ ताइको खाबाराता ताअ्खे |
\v 2 का नेलाइहेङ एलोङ उदारन प्याङ्का : एमि बेबाल 'बे' ताइको के बान्चिपाभरि वाको दोफाङ हिलि गोइखे | एदि वाको के सि:हिपानु वा बिहुको भाअ्सिङ बिहु बन्धनसो मुक्त जेङ्खे |
\v 3 एदि उङ्को ''बे'' बेबाल द्याङ ताइको के''हिलाउदोङ भेनेङ वाबालदोफा बिहुपाहे पानु उङ्को हेङ कासिबेरि दोअ्खे | एदि वाको के सिहेपानु वा बिहुको बन्धनसो मुक्त जेङ्खे कालाउ ताइको ''के'' सि:काको न्हुसो वा भेनेङ वाबालदोफा बिहुपाहे पानु,वाको कासिबेरिको दोसि माजेङ्खे |
\v 4 इन्सिकाङ खालको,काङ्को दाइ-ओने,बाइ-बेजान ओनेगेलाइ,नेलाइ बुङ क्रिस्तको जिउपाहासो व्यवसथाको  लेखि सि:लि दोअ्का हिसुना कालाउ नेलाइ बुङ ख्रिस्तको जिउको ब्यबस्थासो मुक्त जेङ्सुन्हा | एला नेलाइको हासुकोबुङ जेङ्सुन्हा | नेलाइ ख्रिस्तको द्याङ कालाउ केलाइ परमेस्वरको सेवाता हिलि द्वाङ |
\v 5 काम्फा केलाइ केलाइको पाप पुर्न स्वभावहोइ सान्तिदोफा हिघानाहि | ब्यबस्था केलाइता पाप पुर्न कामगेलाइ पालि मन जागाइ पिहि ज्याइ केलाइको जिउहेङ वाको खाबाराता ताअ्हि | ओदोङ भाअ्सिङ केलाइ जेदोङ काम पानाहि इङ्कोहोइ केलाइको आत्मिक जिवन सिहि |
\v 6 लाम्फा,  व्यवस्था  केलाइहेङ कैदि बानाइहि, केलाइको पुर्न स्वभाबगेलाइ सि:तेङ हानिहि कालाउ केलाइ ब्यबसाथासो मुक्त जेङ्नाहि | एला केलाइ परमेस्वरहेङ आत्माको नावा ढाचासो सेवा पानाखे, लेखेका पुर्न बिचारसो माको केलाइ परमेस्वर हेङ आत्मासो नावा तरिकासो पुजा पान्हाखे |
\v 7 केलाइ हाइपालि गोइका हि ? हाइ ब्यबस्था पापको बाराबर हि ? मिधुलाउबुङ   माको,व्यवस्था ते एलोङ खिनिङ इसिका दामा हि जेदोङ् सो का पाप दोअ्का हाइ गिलि दोअ्घा | एदि ब्यबस्था पाप दोअ्का हाइ वाला दोअ्का मादोपिकानु का हेलाउबुङ गिलि मादोधाङ्का | कालाउ ब्यबस्था दोअ्हि,''आरुदोफा हिका आमेनेगेलाइ लोभ ना पालि माएल |''
\v 8 कालाउ पाप आग्याता  मौका निङ्तेङ काङ्कोता गोताङ किसिमको लोभ उब्जाइपाहि| व्यवस्था माकोसिङ ते पाप सि:का धेङ्ग्रा जेसाङ जेनाङ |
\v 9 व्यवस्था  माकोसिङ हिलाउ एखेप का बान्चिका हिघाखा, कालाउ  आग्या निङ्तेङ पाप    जागितेङ ल्होहि,  कालाउ का चाहि सि:घा | 
\v 10 ए समय  जिवनको प्रतिग्या पिका ओदोङ आग्या काङ्को भाअ्सीङ सि:का चुमाहि |
\v 11 ओदोङ भाअ्सिङ पापको  आग्यापाहासो मौका निङ्ते कासेहेङ धाताइ हि, ओदोङ पाहासो कासेहेङ से:हि  |
\v 12 ओदोङ भाअ्सिङ ब्यबस्था पबित्त्तरो हि,कालाउ आग्या पबित्तरो  हि,  न्याय निसाप कालाउ असल हि |
\v 13 कालाउ हाइ असल हि,  काङ्को भाअ्सिङ सि:का चुमाका काथा रेम्का दोअ्का  हां ? मिधुलाउबुङ माको !   कालाउ पाप चाहि पापको रुपता तिनाको दोअ्तेङ  इङ्को रेम्का दोअ्का काथा पातेङ काङ्कोता सि:का उब्जाइपाहि | कालाउ कि, आग्यासो पाप गोताङ रुपसो पापमय जेनाको |  
\v 14 केलाइ गिनाखे कि ब्यबस्था आत्मिक हि, कालाउ का चाहि आत्मिक मान्थुघा | पाप का हुता सासन पाखे,एलोङ काथा द्वाइने का इङ्को पिन्हाका बान्धाइति हिघा |
\v 15 का हाइ पाखा इङ्को मागिखा, का जेदोङ भोखा, इङ्को मापाखा |  कालाउ ओदोङ पातेङ हिघा,  जेदोङ का मन्डा माताखा |
\v 16 एदि का मागोइका काम पाखा पानु, का ब्यवस्था रेमका हि दोअ्तेङ  मानियाङका |
\v 17 ओदोङ भाअ्सिङ  इङ्को पाका का  माको ,   कालाउ जाइ का दोफा हिका पाप हि |
\v 18 एइ, कासेहेङ थाहा हि, कि का दोफा, काङ्को पाप स्वभावत आसा असल काथा माहिखे, जेदोङ रेम्काहि, इङ्को पालि इच्सा  का दोफा हि,   काकाउ  इङ्को का पालि  हुति मान्थु | 
\v 19 हाइपालिपानु जेदोङ रेम्का काम पालि का,  खाङ्खा इङ्को का मापाखा,   कालाउ मारेम्का दुष्ट काम, जेदोङ का पालि खाङ्खा , ओदोङ का पालि खाङ्खा | 
\v 20 एदि ताइमिङ चाहेका काथा का पाहे पानु इङ्को काथागेलाइ पाका का माको | कालाउ का लिता हिका पाप दोङ इङ्को गोताङ पाखे |
\v 21 ओदोङ् भाअ्सिङ का ताइमिताङ एलोङ बिधान निङ्घा: जेलाउ का भोलो पालि खाङ्खा,कालाउ दुस्तहेङ काङ्को भेरपाङ जा्का हिखे |
\v 22 का लिता रुपता परमेस्वरको ब्यस्थादोफा लेङ्चाका हिघा |
\v 23 कालाउ का चाहि काङ्को जिवनता भेनेङ व्यवस्था काम पातेङ हिका निङ्खा इङ्को बिधान का लिता को बिधानदोफा चेरसुतेङ हि | इङ्को भेनेङ बिधान पापको बिधान हि. कालाउ इङ्को कासेहेङ कैदि बानाइखे |
\v 24  हाय ,का हेथे दु:खि  द्याङ  हिघा !  इडोइ सि:काको जिउसो चुमाका इन्सिकासो  कासेहेङ  हासु लाअ्पावा ?
\v 25 परमेस्वर कासिहेङ बान्चिपावा ! का वासिहेङ केलाइको प्रभु येसु: ख्रिस्त पाहासो धन्यबाद चढाइखे ! ओदोङ भाअ्सिङ एला का मानसिक रूपता परमेस्वरको ब्यबस्था को बान्धाइति | कालाउ काङ्को पापपुर्न स्भावता का पापको बिधान का बान्धाइति |
\c 8
\p \v 1 ओदोङ भाअ्सि, जेलाउ जाइ-जाइ ख्रिस्ट येसु:को दोफा हि, ओबाहेङ  डन्दको आग्या मान्थु |
\v 2 पाप काकाउ सिकाको व्यवस्थासो कासेहेङ जीवनको आत्माको व्यवस्थाहोइ ख्रिस्त येसु:ता मुक्त पातेङ लाअ्पाहि |
\v 3 पाप स्वावभ हुइका (कमजोरी)   पानाङ  ब्यावस्था   जेदोङ  पालि मादोहि परमेस्वर पाहि |वा ताइको चान्हेङ पापमय  जिउताको स्वरूपता पाप भोख भाइपाङ दिङ्गील्ही |   एसापा वा पापपुर्न जिउतादोङ दण्ड पिहि |
\v 4 इदोइ हितुहोइ कि,परमेस्वर ब्यावास्था उचित आवस्यकता केलाइता परिपुर्न ज्याको,    केलाइ जाइ  पाप स्वभाव आन्सार  माको , भरू   पबित्तरो आत्मा भाइपा ह्याङ |
\v 5 पापपुर्न स्वभाब आन्सार चलिकालाइ जिउका काथागेलाइता मन लागाइखे,  | कालाउ आत्मा आन्सार ज्याइकागेलाइ  आत्माको इच्सा मन  लागाइखे  |
\v 6 हाइपालि दोनु  पाप स्वभावता मन लागाइलि चाहि सिकादोङ ,   पबित्तरो आत्माता मन लागाइ चाहि   जिवन कालाउ सान्तिदोङ |
\v 7  हाइपालिपानु इदोइ सत्ते हि ?   पापमय जिउभारि हानिका मन चाहि परमेस्वर दोफाको स्तुरदोङ | परमेस्वरको व्यवस्थाको खाबाराता इङ्को माजेङ्खे ,नाते इङ्को हेलाउ जेङ्लिदोङ द्वाङ | 
\v 8 इदोइ द्याङ्गेलाइ  पापपुर्न स्वभावको खाबाराता हिनु परमेस्वरहेङ हिदिकालबुङ खु:सि पालि मादाङ |
\v 9 एदि साचिकोङ नेलाइ दोफा  परमेस्वारको आत्मा नेलाइकोता हिखे पानु ,नेलाइ ताइको पापपुर्न  द्याङ्ता ख्रिस्तको आत्मा मान्ठुहि पानु वा वाको सिलाउबुङ माको |   
\v 10 एदि ख्रिस्त नेलाइकोता हिपानु, पापको कारन नेलाइको जिउ सि:का हिलाउबुङ नेलाइको आत्मा धार्मिकता कारन ज्याइका हि |  
\v 11 एदि येसु: हेङ परमेस्वार सि:कासो सिन्हुपाका नेलाइ दोफाङ वाको आत्मासो बास पानु वा नेलाइको जिउता ख्रिस्त येसु:हेङ सि:कासो सिन्हुपाका दोङ  नेलाइता हिका वाको आत्मासो नेलाइको सिलितोम्का जिउहेङ बुङ जिबनादान प्याङ |  
\v 12 ओदोङ भाअ्सिङ काङ्को दादा-ओने, बाइ-ओनागेलाइ, केलाइ ताइको पापपुर्न स्वभाव आन्सार  ज्याइलि केलाइ पापापुर्न स्वभाव प्रति मान्थु | 
\v 13 एदि नेलाइ ताइको पापपुर्न स्वभाबको इच्सासो पिताइनु नेलाइ आत्मिक रुपसो स्याना | कालाउ एदि नेलाइको मारेम्का काम पालि ताइमिङ्हेङ रोकिलि आत्माको सरबुङ प्रयोग पासुना पानु नेलाइ जिवन निङस्वाना |
\v 14  हाइपालिपानु गोताङ  जेदोङ परमेस्वरको साचिकोङ चान चाम्दिगेलाइ दोफा इदोइदोङ जाइ परमेस्वारको आत्मा पाहासो तेअ्का हिखे |
\v 15 हाइपालिपानु आरुङ थिलि  गोइका  बान्धाइतिको आत्माता नेलाइ निङ्का मान्थुसुना,    |  केलाइ परमेस्वारको चान चाम्दि जेङ्लि   आत्मा निङ्का हिनाहि, कालाउ ओदोङ  भाअ्सिङ आत्मासोङ केलाइ दोनाखे, “ आब्बा, ताइआबा |”
\v 16  इङ्को चाहि केलाइ  परमेस्वरको सान्तानदोङ दोअ्तेङ पबितरो आत्मा केलाइको आत्मा दोफा गवाहि पिकाहि |  
\v 17 या केलाइ परमेस्वारको सान्ताननु ते उतराधिकारिबुङ, परमेस्वरको उतराधिकार कालाउ ख्रिस्त दोफा साझा-उत्तराधिकारि |  कालाउ केलाइ ख्रिस्ट भाइपा दु:ख पिडागेलाइ निन्चालि गोइखे इन्तासो खिनिङ केलाइबुङ ख्रिस्टदोफाङ महिमा इज्यत निनाङ |
\v 18 का बिचार पाखा एला केलाइ कास्टता हिनाखे  कालाउ जेदोङ कस्ट एला केलाइकोता हि, भाबिस्यता केलाइ पिका महिमा तुलाना पालि योग्यो मान्थु |
\v 19 परमेस्वार सिरजाइका आनेमाने परमेस्वरको चानगेलाइ देखाल जेङ्लि  गोइका काथाको प्रतिकस्या पाखे |   
\v 20 सिरजाइका गोताङ आनेमाने परमेस्वारको वर्थको खाबारा ताअ्हि वाको ताङ्कोङ इच्साहोइ माको, कालाउ परमेस्वारको इच्सा आन्सार इस्काङ जेङ्हि | ओदोङ भाअ्सिङ इता इस्सिका आसा हिघाहि:
\v 21 परमेस्वारको सिरजाइ पाका इङ्कोको ताइकोङ नासको बन्धन जेङ्कासो मुक्ति बानाइका हि, कालाइ वाबुङ परमेस्वारको सान्तानको महिमित स्वातन्तरता निङ्स्वाना | 
\v 22 केलाइ गिनाखे , सारा सिरजाइका एलाथेकापा चानजेङ्लि तोम्लाउ बेबाल भाइपा तुनिचानाङ भाइपा पातेङ हि | 
\v 23 इदोङ सिरजाइका खिनिङ माको, केलाइ बुङ लिता दु:खा फुतेङ ह्रुमतेङ हिनाखे केलाइ दोफा परमेस्वारको प्रतिग्या लाङ आसा भाइका आत्मा हि | ओदोङ भाअ्सि केलाइहेङ वाको ताइको चान हेलाउ बानायाङ दोअ्तेङ उत्सुकतापुर्बक ह्रुमतेङ हिनाहि | काङ्को दोका माने, केलाइहेङ वाको केलाइको जिउसो हेलाउ मुक्ति प्याङ दोतेङ ह्रुमतेङ हिनाखे | 
\v 24 केलाइ इदोइ आसाता मुक्ति निङ्का हिनाहि,   एला तिङ्का चाहि आसा इङ्को आसादोङ माको, हाइपानु तिङ्का काथाको आसा हासु  आसा  पावारो?  
\v 25 कालाउ  एदि केलाइ मातिङ्का काथाको आसा पानाखे पानु ते , केलाइ बार्का आसासो ह्रुमते् हिनाखे | |
\v 26 आत्मासोङ केलाइदोफा पबित्तरो आत्माबुङ केलाइको हुइकाता साघाइपिखे | कालाउ हेसा  दोचाकाइलि  गोइखे केलाइ हाइदोङ मागिनाखे | कालाउ आत्मासो गम्भिर परमेस्वार दोफा केलाइको भाअ्सिङ पबित्तरो आत्मा  मधेसता पादोङ्खे | जेदोङ सब्दगेलाइता बरनन पालि मादोका | 
\v 27 द्याङ्गेलाइको ह्रदय भोका पबित्तरो आत्माको बिचार  हाइ हि इङ्को गिका परमेस्वारको इच्सा  आन्सार ताइको  प्रेरितगेलाइको  भासिङ  मध्येस्ता हि | 
\v 28 केलाइ गिनाखे कि,वासेहे प्रेम पाकालाइ वाको भाइपाङ पालि काइकालाइको भाअ्सिङ गोताङ काथाता परमेस्वार भोलाइदोङ पाखे | 
\v 29 इदोइ सुमिङ बानाइलि खाङ्तेङ लाम्फा परमेस्वार द्याङ्गेलाइहेङ  चुनिका पाका हिघाहि हिघाखे | कालाउ परमेस्वार  ताइ चान भाइपा जाइ दोका निर्नय पाहि | ओदोङ भाअ्सि् येसु:हिन्जाङ दादा- ओने, बाइ-ओनेगेलाइ खानतेङ लाम्फादो जेठा बानाइलि साल्हि |
\v 30 जाइ -जाइहेङ वा लाम्फासोङ चुनिका हि, इम्बालाइहेङ वा काइहिबुङ,  इम्बालाइहेङ धर्मि थोहराइ हि,कालाउ जाइ-जाइहेङ वा काइहि,जाइ-जाइहेङ परमेस्वार इदोइ द्याङ्गेलाइहेङ ताइकोचान भाइपा महिमित बानाइहि |
\v 31 ओदोङ भाअ्सिङ या बिसयता केलाइ हाइ दोअ्लि ? एदि परमेस्वर केलाइको भाअ्सिङ हिहि पानु  केलाइको हासु केलाहेङ हाइ पालि द्वा  ? 
\v 32 जाइ ताइकोङ कोल्हेको चानहेङ बाकि माअ्ताहि, कालाउ केलाइ झाराङ्को भाअ्सिङ परमेस्वार वासेहेङ पिहि, हाइ वा केलाइको भाअ्सिङ गोताङ आमेने वाको खुरता माप्याङ रो ?  
\v 33 परमेस्वरको छाल्कालाइको बिरोधता हासु दोसुलि लागायावा रो ? धर्मि ठहराइका परमेस्वर दोङ हि पानु,
\v 34 दण्डको आग्या पिका चाहि हासु ? सि:काते येसु:ख्रिस्त दोङ हि,जाइ सि:कालाइसो सिनुपाहि,कालाउ परमेस्वरको दामपाहा खुरता हिकाहि,कालाउ केलाइको भाअ्सिङ मध्यस्त हि |
\v 35 हासु केलाइहेङ ख्रिस्तको प्रेम हेङ खेनावा ? हाइ सङ्कस्ट होइ,दुःख होइ,हाइ दिङ्गिल्का होइ,हाइ आनिकाल होइ,हाइ नाङ्गाइ होइ,हाइ खातारा होइ,ना तरबार होइ ?
\v 36 धर्म सास्तर्ता इसिका लेखिका हि,नाङ्को भाअ्सिङ केलाइ लिपाङ सिनाखे,पालि चुम्पुका भेडामेसा भाइकाङ गान्धि नाका हिनाहि |
\v 37 माको, इदोइ गोताङ काथाता केलाइहेङ प्रेमपाकासो केलाइ जितिकालाइ खान्तेङ बुङ झन हेन्जा हिनाहि |
\v 38 हाइपालिपानु का या पक्का गिखा,कि सि:का कालाउ याते जिबन होइ,स्वर्गदुतगेलाइ माकुनु प्रधानता गेलाइ,बर्तमानको काथागेलाइहोइ, न्हुसो जेङ्का काथागेलाइहोइ,सरबुङ गेलाइहोइ,
\v 39 झाउका होइ वा वाङ्खाराका,वा सारा सिरजाइका ताहिका हिदोइबुङ काथा होइ ख्रिस्त येसु:केलाइको प्रभु जेङ्का परमेस्वरको प्रेम सो खेङ्लि मादावा |
\c 9
\p \v 1 का ख्रिस्टा सत्ये काथा  धुइतेङ हिघा ,का धाताइका मान्थुघा | काङ्को बुद्धिहोइ आत्मासो पबितरो गवाइ पिखे | 
\v 2 काङ्को हृदयाता वोसारा पाङ सोक कालाउ तुम्ता लिता सोङ दुःख जेङ्का हि |
\v 3 का इता थिकापा चाहिलि दोधाङ्का कि काङ्को दादाओनेगेलाइ कालाउ बाइओनेगेलाइकाङ्को जातिको सामान्दा नाङकाङ्को दाइ ओनेगेलाइको भाअ्सिङ कादोङ स्रापित ज्याको,कालाउ ख्रिस्त पाहासो      मुक्तिजेङ्सु |
\v 4 इम्बालाइ इस्राएलिगेलाइदोङ, कालाउ चान जेङ्का खाबारा, महिमाको दर्सन, करार,व्यवस्थाको  पिका,मुन्दिरको आराधाना कालाउ प्रतिग्यागेलाइ इम्बालाइको ताइकोङ दोङ |
\v 5 आजाइ -आजुगेलाइ ओबालाइदोङ, कालाउ ख्रिस्तबुङ जिउ आन्सार इम्बालाइकोङ हारागुटिया हिका हि , स्वर्वझाउका परमेस्वर, जाइको बाखिन कालाउ बानाइ ज्याको | आमेन|
\v 6 कालाउ परमेस्वरको वचन भङ् जेङ्का माको | हाइपालिपानु इस्राएलसो जोलोम जेङ्का  झाराङ   इस्राएल माको |
\v 7 आब्राहामको सान्तान जेङ्नाङ कोनिङ झाराङ वाको चान्चामेंदिदोङ | कालाउ धर्म सास्त्तरत दोअ्का आन्सार,''इसाहाक सो दोङ इम्बालाइको सान्तान दोलि तेङ्हि |''
\v 8 याको माने,जिउसो जोलम जेङ्कालाइ परमेस्वरको सान्तान माको, कालाउ कारार सो उब्जाइका गेलाइदोङ आब्राहामको सान्तानजेङ |
\v 9 इदोइ प्रतिग्या एसा दोखे,''दोअ्का समयता का घुरितेङ ल्वाङ्का,कालाउ साराको एनोङ चान जेनावा |''
\v 10 एन्सा खेनिङ माको,जेलाउ रेबिका एनोङ्दोङ वाजान केलाइको पुर्खा इसाहाकसो गान्धितेअ्हि,
\v 11 कालाउ जौथ्या जामालगेलाइ जोलमपालि खान्तेङ लाम्फासोङ,इम्बालाइ हिदोइबुङ कालाउ रेम्का कालाउ आखेका पालि खान्तेङ लाम्फादोङ,कामहोइ माको कालाउ वाको काइका आन्सार परमेस्वरको छाल्काको उदेस्य ठहराइको दोअ्तेङ,
\v 12 रेबिकाहेङ एन्साङ दोअ्का हिघाहि,''जेठा कान्साको सेवा पावा |''
\v 13 जेसा लेखिका हि,''याकुबहेङ का प्रेम पाघा,कालाउ एसाबहेङ मन्दा माताघा |''
\v 14 केलाइ एला हाइ द्वाङ ? हाइ परमेस्वर अन्याय पाखे ? मिधुलाउबुङ माको ! 
\v 15 वा मोसाहेङ दोअ्खे,''जाइ हुताका कृपापालि चाहिखा,वासेहेङ का कृपा पाङ्का,कालाउ जाइहेङ दनाइलिबुङ चाहिखा,वासेहेङ का चेरबुङ ताम्पा प्याङ्का |''
\v 16 ओदोङ भाअ्सिङ द्याङ्को इस्सा कालाउ वाको हिकाता या भर मापरिखे,कालाउ परमेस्वरको कृपा हुता भर परिखे |
\v 17 धर्म सास्त्तर फारोहेङ दोअ्खे,''का काङ्को सरबुङ मासेहेङ तिङ्पाङ्का,कालाउ सारा पृथ्विता काङ्को मिङ्को घोसना ज्याको दोअ्तेङ का नासेहेङ जापाघा |''
\v 18 ओदोङ भाअ्सिङ वा इस्सा पाकालाइ हेङ वा कृपा पाखे,कालाउ वा इस्सा पाकालाइको हृदयहेङ थाङ्का बनाइ पिखे |
\v 19 कालाउ ना कासिहेङ द्वाना,''परमेस्वर एलाबुङ हाइपालि दोस लागाइखे ? हाइपालिपानु वाको इस्सा हेङ हासु बिरोध पालि द्वावा ?''
\v 20 कालाउ ना द्याङ जेङ्तेङ परमेस्वर दोअ्फा नुइनुइ लागेका ना हासु ? हाइ लोमपातेङ बानाइका आमेने ताइमिहेङ बानाइका लाइ  कासिहेङ हाइपालि इसिका बानाइहि ?'' दोअ्खे रो ?
\v 21 हाइ एनोङ दोङ भोनोइको भुकुण्दि सो एनोङ आदारको भान्दा,कालाउ भेनेङ चाहि तुच्छ काङ्को भाअ्सिङ बानाइका भोनोइहुता कुमालेको खाबारा मान्ठु रो ?
\v 22 एदि परमेस्वर ताइको क्रोध तिङ्पानु कालाउ ताइको सरबुङ प्रदसनपालि बिनासको भाअ्सिङ तियार पाका क्रोधको द्याङ्गेलाइ मेनाङ धर्य दोफाङ सहितेङ हि पानु, हाइजेङ् हि कुनु ?
\v 23 एदि महिमाको भाअ्सिङ लाम्फासोङ तियार पाका वाको कृपा द्याङ्गेलाइहेङ ताइको महिमाको सम्पति प्रकट पालि वा एन्सा पाहि |
\v 24 केलाइ जाइहेङ यहुदिगेलाइसो खिनिङ माको,कालाउ बो जातिगेलाइसो बुङ वा काइका हि पानु,हाइजेङ्हि कुनु ?
\v 25 जेसाङ होसेको किताबताबुङ दोअ्का हि,''जेदोङ काङ्को द्याङ्गेलाइ मान्ठु घाहि,इम्बालाहेङ का ''काङ्को प्रजा ''बानायाङ्का | कालाउ जाइहेङ का प्रेम पाका मान्ठुघाखा,उङ्को हेङ का ''काङ्को प्रिय''द्वाङ्का |''
\v 26 'कालाउ जेता 'नेलाइ काङ्को प्रजा माको |' दोअ्तेङ नेलाइहेङ दोअ्का हिघाहि,ओदोङ नेलाइ 'हुसिहिका परमेस्वरको सान्तान जेङ्सुवाना |''
\v 27 यसैया एस्राएलको बारेता घोसना पाखे,''एस्राएलको सान्तानको सङ्ख्या समुन्द्रको बाला जतिकोङ जेङ्लाबुङ,बाकी हिकालाइको खिनिङ उदार जेनावा |
\v 28  हाइपालिपानु प्रभु पृथ्विता वाको दण्डको आग्या बलियाका कालाउ मारफाङ पुरा पवा |''
\v 29 यसैया इदोइ भबिस्य बानि पाकाहि,''सिपाहिगेलाइको परमप्रभु केलाइको भाअ्सिङ सान्तान मालापि धिनु कानु केलाइ सोदोम भाइकाङ जेन्धाङ,कालाउ गोमारा भाइपा एसमान जेन्धाङ |''
\v 30 एला केलाइ हाइ दोअ्लि ? धार्मिकताहेङ मापिताइका बो जातिगेलाइ धार्मिकता निङ्का हि,खान्धुरिसो निङ्का धर्मिकता |
\v 31 कालाउ ब्यबस्था हुता आधारित जेङ्का धार्मिकताको लेसारा पिताइका इङ्को इस्राएल इदोइ ब्यबस्था पुरा पालि मादोहि |
\v 32 हाइपालि मादोहि ? हाइपालिपानु धार्मिकता कामगेलाइ सो आधारित हि दोअ्का थानितेङ इम्बालाइ खान्धुरि पाहा धार्मिकता माभोहि | इम्बालाइ ठुलिन्चाका उन्थुइता ठुनिन्चातेङ थोबिनाहाका हि
\v 33 जिसिका लेखिका हि,''खाङ्सु,सियोनता का एनोङ उन्थुइ ताताङ्का,जेदोङ्ता द्याङ्गेलाइ बेझेमावा,कालाउ एनोङ उन्थुइ,जाइ इम्बालाइहेङ लोङ पावा,कालाउ वाकोता भरोसाताका हासुबुङ लेदेरलि मागोयाङ |''
\c 10
\p \v 1 दादा-ओनेगेलाइ कालाउ बाइ-आनौगेलाइ,यहुदिगेलाइको उदार जेङ्लि दाको दोअ्तेङ का तुम लितासो खाङ्का इदोइ काङ्को परमेस्वर दोफा दोमचाखाइखा |
\v 2 एदोङ झोको खेनिङ का यहुदिगेलाइको बिसयाता दोअ्लि दाङ्का: इम्बालाइको साचिकोङ परमेस्वरको जोस  ते हि, कालाउ इम्बालाइ   जोस ग्यान  आन्सारको थिक मान्थु |
\v 3 इम्बालाइ धर्मि बानाइका परमेस्वरको दामा मानाल्हि, इम्बालाइ ताइको तरिकासो धर्मि जेङ्लि भोहि ,कालाउ एन्सा दयाङ्गेलाइहेङ धर्मि बानाइका परमेस्वरको खाबाराता माहि:हि |
\v 4 हाइपालिपानु खान्धुरि पाका  धर्मि जेनाको दोअ्तेङ ख्रिस्तदोङ व्यव्स्थाको अन्त्य हि |
\v 5 ब्यबस्थादोङ पिका धार्मिक्ताको बारे मोसा दोअ्खे:''व्यवस्था आन्सार तेअ्का द्याङ इङ्कोसो बान्चायाङ |''
\v 6 कालाउ खान्धुरिता हिका  आधारित धार्मिकताको बिसयता धर्म सास्त्तरदोङ  दोअ्खे:''नेलाइ मन-मनता एसा मादोसु , ''स्वर्गता हासु हानाङ ? ''(जाइको माने जेङ्खे,''ख्रिस्तहेङ भोनुइता खुअ्पालि हासु स्वर्ग हानाङ ?'')
\v 7 'कालाउ  ताइको मनता एसाबुङ मादोसु, ,''भोनोइतिता हासु हानाङ ? ''याको माने जेङ्खे,''ख्रिस्तहेङ सि:कासो घुरिपालि भोनोइतिता हासु हानाङ ?''
\v 8 धर्म सास्त्तरदोङ एसापा दोखे:''परमेस्वरको वचन नेलाइको भेरपाङ हि,इङ्को नाङ्को नुइताङ कालाउ  नाङ्को ह्रदयता (तुमलिता) हि |'' इदोइ सिक्स्या खान्धुरिको  सिकस्या जेदोङ् केलाइ बानाल पानाहाखे |
\v 9 हाइपालिपानु एदि ''ना येसु:हेङ प्रभु दोअ्तेङ  ताइको नुइहोइ स्वीकार पासुना,कालाउ वासेहेङ सि:कासोलाइ  बाउराइ  पान्हा कालाउ  ताइको हृदयता  खान्धुरि पान्हापानु नाङ्को उद्दार जेनावा|
\v 10 द्याङ्गेलाइ ताइको हृदय होइ खान्धुरिपाखे कालाउ वा निर्दोसित ठहरिखे,कालाउ वा ताइको नुइ होइ स्विकार पाखे कालाउ वा उदार निनावा |
\v 11 धर्म सास्त्तर दोखे,वाको दोफा''भरोसा ताका हासुबुङ लेदेरलि मागोइखे |''
\v 12 हाइपालिपानु यहुदि कालाउ बो जातिता हाइबुङ मतलब मान्ठु | वा एनोङदोङ प्रभु झाराङको प्रभु हिघाहि,कालाउ वासिहेङ पुजा पाकालाइ झाराङ ताइको इस्तुम आसिस प्यावा |
\v 13 हाइपालिदोनु ''प्रभुको मिङ ल्होका लाइ झाराङ उदार निनाङ |''
\v 14 जाइ हेङ खान्धुरिपाका मान्ठु वासेहेङ द्याङगेलाइ हेसा पुजा पावा ? जाइको बिसयता हिङ्काङ मान्थु वाको वासिहेङङ इम्बालाइ हेसा खान्धुरि पावा ? कालाउ मन मापासिङ इम्बालाइ हेसा हिनावा ?
\v 15 कालाउ हासुबुङ मादिङ्गिलसिङ द्याङगेलाइ हेसा बानाल पालि ? जिसिका लेखिका हि,''ए बानाल बानाल पाकालाइको पैटाला हेथे सोबाइका हि !
\v 16 कालाउ ओबालाइ झाराङ ए बानाल पालन पाका मान्ठु,हाइपालिपानु यसैया दोखे,''हे प्रभु,केलाइसो हिङ्का काथा हासु खान्धुरि पाका हि ?''
\v 17 जेदोङ हिङ्का हि,इङ्को सोङ खान्धुरि लोखे  कालाउ जेदोङ हिङ्खे इङ्को ख्रिस्तको बानालसो लोखे |
\v 18 कालाउ का हिखा,हाइ इम्बालाइ हिङ्का मान्थु ? निस्चय दोङ ओबालाइ हिङ्का हि,हाइपालिदोनु इम्बालाइको गाला सारा पृथ्वि भरि ठुकाका हि,कालाउ इम्बालाइको बचन सुमिङ्को ओताका थेकापा थुकाका हि |''
\v 19 का आरोङ हिखा,''हाइ एस्राएलि माबुझिहि''लाम्फा मोसादोअ्खे,''जेदोङ एनोङ जातिदोङ माको,का नेलाइहेङ नेलाइ दोफा चेरताम्पा प्याङ्का,एनोङ हाइदोङ मागिका जातिपाहा नेलाइहेङ का क्रोध बानाइ प्याङ्का |''
\v 20 कालाउ यसैया माथिसिङ दोअ्खे,''कासिहेङ मा भोकालाइ कासिहेङ मिङ्का हि,जाइ कासिहेङ मा भोहि इम्बालाइको माझाता का ताइमिङ तिचालाघा |''
\v 21 कालाउ एस्राएलको बिसयता वा दोखे,''लिअ्पाङ दोङ मातेरिका कालाउ बिरोधिपाका द्याङ्गेलाइ दोफा का काङ्को खुर ल्होपाघा |''
\c 11
\p \v 1 कालाउ का हि:घा,“ हाइ परमेस्वर ताइको द्याङ्गेलाइहेङ बाथालइगिल्हि कुनु ?” मिधुलाउबुङ माको !का तामिङ एनोङ इस्राएलि ,का अब्राहामको जाहानको का बेन्यामिनम कुलदोङ |
\v 2 इम्बालाइ जोलोम जेङ्लि खाङ्तेङ लाम्फादोङ परमेस्वर इस्राएलिगेलाइहेङ ताइको द्याङ्को रूपता साल्का हिघाहि | कालाउ परमेस्वर इङ्को द्याङ्गेलाइहेङ ओल्पातेङ थ्याल्गिल्हि | नि: सन्देह, नेलाइ गिसुखेना धर्मासास्तरता एलियाको बारेता काथा दोअ्खे |  धर्मासास्तरता दोअ्खे , एलियादोङ परमेस्वरहेङ इस्रालिएलको द्याङ्गेलाइको बिरुधता इदोइ प्रकारसो दोम पातेङ हिका हिघाहि,
\v 3 “ हे परमप्रभु, द्याङ्गेलाइ नाङ्को अगमबक्तागेलाइहेङ से:हि, कालाउ इङ्को बेदिगेलाइ गोताङ ह्रापिहि |का खेनिङ् एमि अगमबक्ता एला थिकापा बान्चितेङ हिघा | कालाउ द्याङ्गेलाइ कासिहेङ से:लि भोकाहि |”
\v 4 कालाउ वासेहेङ परमेस्वरको  हिसिका उत्तरा हि ? वा दोअ्हि, “बालको आगाता  तिरु माथोका  न्हिहेन्जार द्याङ्गेलाइ  का ताइको भाअ्सिङ ताअ्का हिघा | ''
\v 5 इस्काङ किसिमसो, परमेस्वरको अनुग्रसो सालका एलाबुङ इस्राएलता हेथेते द्याङ्गेलाइ हि |
\v 6 कालाउ एदोङ परमेस्वारको अनुग्रहहेङ फलदोङ दोअ्नु, इङ्को द्याङ्गेलाइको काङ्को फल माको | माको दोअ्नु परमेस्वरको अनुग्रह मान्थुधाङ |
\v 7 कालाउ हाइ दोअ्लि ? इङ्को इस्का जेङ्ल्हाहि: इस्राएलको द्याङ्गेलाइ धार्मिति जेङ्लि कोसिस पाहि | कालाउ इङ्को सफल जेङ्लि मादोहि कालाउ परमेस्वर साल्का द्याङ्गेलाइ दोअ्नु धर्माति जेङ्हि | आरोङ द्याङ्गेलाइ ठान्का मन हिघाहि,कालाउ परामेस्वार काथा हिङ्लि माकि: घाहि | 
\v 8 जिसिका ध्रर्मसास्तरता लेखिका हि: “परमेस्वर द्याङ्गेलाइको इन्द्रियङ अचेत बानाइपिहि|“परमेस्वर इम्बालाइको मि तु:पिहि याको इम्बालाइ तिङ्लि मादाको वा इम्बालाइको न्हातोङ मा  हिङ्पापि हि, कालाउ कि इम्बालाइ हिङ्लि मादाङ | एलाथिकापा इङ्को जेङ्तेङ्सा हिखे |” 
\v 9 कालाउ दाउद दोअ्खे: “नेलाइको चाका-आम्काता, इम्बालाइ लासाता देकाको कालाउ रिम निङ्चाको | इम्बालाइदोङ धि- निङ्चाको कालाउ इङ्को लोनाखे, नेलाइ दन्डित जेङ्सु | 
\v 10  एम्बालाइको मि -तुन्हाका ह्याको ,कालाउ इङ्को तिङ्लि माद्वाको , कालाउ इम्बालाइको जेलाउबुङ् गान्धि कुकुरुका जेन्तेङ ह्याको  |” 
\v 11 ओदोङ भाअ्सिङ  का हि:खा ,हाइ यहुदिगेलाइ  लोङ्लि  थु- निङ्चाहि इङ्सा थु- निन्चालाउ ध्वस्त जेङ्हि कुनु ? सिलाउबुङ माको |  कालाउ यहुधिगेलाइको अपराधहि को कारन,  बो-जातिगेलाइ मुक्ति लोका हि|  कालाउ कि   इस्राएलगेलाइबुङ  मुक्तिको भाअ्सिङ डाह जेनाको |  
\v 12 यहुदिगेलाइको अपराधहिको कारन सुमिङ भाअ्सिङ सम्पति चुमाका  हि, कलाउ इम्बालाइको  असफलचाहि गैर- याहुदिगेलाइको सम्पति चुमाको हि  पानुते ,   इम्बालाइको पुरा समर्पन अझङ रेम्धावा | इम्बालाइ परमेस्वर भाइका जेङ्लि खाङ्खे इङ्को इन्सिकाङ जेङ्लि भोखे इङ्को इन्सिकाङ जेङ्पिनु  सुमिङ्ता हेथे महान आसिस निङ्धावा |
\v 13 एला का नेलाइ गैर- यहुदिगेलाइहेङ दोअ्तेङ हिघा ,गैर- यहुदिगेलाइको प्रेरित जेङ्नाङ,का काङ्को सेवाको महत्व पिखा |  
\v 14 का आसा पाखा काङ्को ताइकोङ यहुदि द्याङ्गेलाइ दाहि बानाइलि द्वाको | इम्बालाइ मध्येसो  आधिमि -हेङ का आसा पाखा का इम्बालाइहेङ हेथेहेङ उद्दार पालि द्वाको |
\v 15 हाइपालि पानु एदि नेलाइको  ओल्लापालाउ,  हाइ आरुङ सुमिङ्को  भाअ्सिङ पुरा मिलिनु,  हाइ नेलाइको  पुरा:  ग्रहन सि:कासो  जिवन जिवन निङ्का बाराबर माको रो?    
\v 16 एदि तोले एङ्का एनोङ आतुइका लुल्दि लाङ परमेस्वरहेङ भेतिको रूपता चढाइका हि पानु,  इङ्को गोतेङ  तोलेको लुन्दि पबित्तरो जेङ्खे |   एदि एनोङ सिङ्को जारागेलाइ एल्का हि पानु  इङ्कोको दालेङ गेलाइबुङ एल्का जेङ्खे  |
\v 17 हिदोइबुङ  सिङ्को आधे डालेङगेलाइ थुर्का हिघाहि,कालाउ जिङ्चाको भाद्रक्स्यको डालेङ भाइका -(गैर-यहुदिगेलाइ) नेलाइ इङ्को भाद्राक्स्यको डालेङ्गेलाता कलमि धेउकागेलाइ हिधाना हि | एला इङ्कोङ भाद्राक्स्य सिङ्को सरबुङ कालाउ जिबनको  साजेदार नेलाइदोङ पासुवाना |
\v 18  इन्साङ थुर्का डालेङ गेलाइ खान्तेङ बाङ्का जेङ्का घमन्ड मापासु, नेलाइको घमन्ड पाका हाइदोङ कारन मान्थु, हाइपालिपानु ? नेलाइ इङ्को जाराता प्रान पिलि मादोस्वाना | इङ्को जारादोङ  नेलाहेङ  थामिखे  कालाउ प्रान पिखे | 
\v 19 ना दोअ्ताना,  “  का कलमि  धेउनालि  द्वाको दोअ्तेङ डालेङ्गेलाइ पाल्का हिघाहि | ”     
\v 20 इङ्को सत्तेदोङ हि, डालेङ्गेलाइ थुर्का हिगा हि, हाइपालिपानु इम्बालाइको खान्धुरि मान्थुनाङ  | कालाउ नेलाइचाहि नाङ्को  खान्धुरिहोइ खिनिङ थामेका हिसुना ,घमन्ड माजेङ्सु कालाउ  स्रोधा जेङ्तेङ थिसु | 
\v 21 हाइपालिपानु परमेस्वर प्रकृति डालेङ्गेलाइ माजोगाइकाहेङ बुङ बाकि माअ्ताहि  पानुते, नासेहेङ बुङ       जोगाइतेङ  माताअ्ताङ |
\v 22 ओदोङ भाअ्सिङ बुझे,परमेस्वरको हेथे दयामाया हि, कालाउ परमेस्वरको थाङ्काबुङ जेङ्लि दोअ्खे, कालाउ परमेस्वरको दाया हिसुना पानु ,नेलाइहेङ परमेस्वरको दाया तिम्पावा , माकुनुते नाबुङ  सिङ्को डालेङ  पाल्काकोनिङ पाल्हाना |
\v 23 नेलाइ बुङ खान्धुरि मापासिङ  एकोरो जेङ्ते् माहिसुना पानुते  कलमि जिनावा |  हाइपालि पानु , परमेस्वर आरोङ  इम्बालाइहेङ आरोङ कलमि जिङ्लि द्वाङ, परमेस्वरता इम्बालाइहेङ आरोङ घुरिपातेङ चुमाङ |  
\v 24 एनोङ एल्का जैतुनको सिङ्ता जिङ्चाको जैतुनको  डालेङ्गेलाइ कलमि लेपालि प्रकिति काथा माको | कालाउ ना गैर-यहुदिगेलाइ जिङ्चाको जैतुनको सिङ्को डालेङ्गोलाइ भाइका दोङ  हिसुना,जेदोङ एल्का जैतुन सिङ्को डालेङ भाइका दोङ | ओदोङ भाअ्सिङ नि:सन्देह इङ्कोगेलाइ मुल सिङ्ता कालमि लेपालि द्वाङ |
\v 25 दाइ-ओने गेलाइ कालाउ बाइ-आनौ का नेलाइहेङ एदोइ म्होनाका काथा सिकापा दोअ्लि भोखा | ओदोङ नेलाइ गोताङ काथागेलाइ बुझिसु दोअ्का का चाहिक | सत्ये इदोइ दोङ इस्राएलको एनोङ भाग हठि जेङ्हि | कालाउ इङ्को परिबर्तन जेङ्लि दोका जेवा हेङ्जा यहुदिगेलाइ परमेस्वरता लोखे |
\v 26 एसापा सारा इस्राएलको उद्दार जेनावा, जेसाङ लेखेका हि: उदार सियोनसो ल्वाङ,   कालाउ वा याकुबसो अधर्म  लाअ्पाप्याङ  | 
\v 27 कालाउ एम्बालाइ दोफा काङ्को करार इदोइदोङ जेनावा, जेलाउ का ओबालाइको पाप झाप्याङ्का |''
\v 28  ये:बानालको तरीकाहोइते इम्बालाइ नेलाइको खातिर परमेस्वरको सतुरगेलाइदोङ ,  कालाउ चुनिका तरिकासो खाङ्लाउ लाम्फाकोगेलाइको खातिर इम्बालाइ आनौउगेलाइ |    अदोङ ना गैर- यहुदिगेलाइ | 
\v 29 हाइपालिपानु परमेस्वरको वरदान कालाउ वाको द्याङगेलाइ काइका  लागातार हि |
\v 30 हाइपालिपानु जेसाङ नेलाइबुङ एखेप परमेस्वरको आग्या माकिका हिघासुघाना , कालाउ जेलाउ इम्बालाइको अनाग्याकारिताहोइ नेलाइ परमेस्वको कृपा निङ्का हिसुना |  
\v 31 कालाउ  नेलाइहेङ कृपा तिम्पानाङ एला इम्बालाइबुङ कृपा निनाको  दोअ्तेङ इम्बालाइ  आग्यापालान पालि माकिका जेङ्का हि |  
\v 32 हाइपालिपानु परमेस्वरको कृपा झाराङ द्याङ्गेलाइ दोफा  ज्याको दोअ्तेङ वा झाराङ्हेङ  अन-आग्याकारितादोङ  सोम्पिका हि | 
\v 33 खाङ, परमेस्वर वैभव कालाउ बुद्दि कालाउ वाको ग्यान कालाउ हेताबुङ ओताका मान्थु |   वाको न्यानिसापगेलाइ हेठे माहान कालाउ कामको वर्णन पालि मादोका कालाउ परमेस्वरको दामागेलाइ बुझिखे मादोखे |
\v 34 जिसिका धर्मासास्तारता लेखिका हि: “परमप्रभुको मन हासु ग्यावा ? वासेहेङ साल्लाहा हासु प्यावा ?”
\v 35 “हासु हेलाउ परमेस्वरहेङ हासुबुङ उपहार पिकाहि  रो ? जेलाउ कि  वाको बदलिता परमेस्वर वासेहेङ उपहार पिलिगोयाको |
\v 36 खाङ, परमेस्वर गोतेङ्को आमेने सिर्जाइहि,  गोताङ आमेने वाकोसो, वाकोपाहा,   कालाउ वाकोङ भाअ्सिङ दोङ पाहि | वासेहेङदोङ हेलाउलाउबुङ वाको महिमा हिका ह्याको ! आमेन |
\c 12
\p \v 1 एसापा दादा-ओने कालाउ बाइ-आनाउगेलाइ,परमेस्वरको कृपा मनपितेङ ताअ्का नेलाइहेङ सेउपाखा ,कि नेलाइको आत्मिक आराधाना, रूपता ता-ताइको जिउहेङ पबित्तरो कालाउ परमेस्वरहेङ ग्रहन योग्य जेङ्का ताइको जिन्दगिहेङ सिन्हुपाङ बलिदानको रूपता अर्पन पा |
\v 2 इदोइ  दुनियाको स्तरता ताइमिङ हेङ परिबर्तन मापा , कालाउ ताइको बिचार नावा बानाइतेङ पुरा रूपता ताइमिङ्हेङ लितासोङ परिवर्तन पा | कालाउ परमेस्वरको असल, ग्रहन योग्य कालाउ चोखो मन हाइ हि,   इङ्को न्हुसो नेलाइ जाचिलि दोसु | 
\v 3 परमेस्वर कासेहेङ पिका अनुग्रहपाहा  नेलाइ मध्ये झाराङ हेङ काग्राह पाखा,   का नेलाइ झाराङ हेङ दोअ्खा:  कि ताइमि जिसिका हिनाहि इङ्को खाङ्तेङ हेन्जा तामिहेङ मासम्झ्याको |   कालाउ परमेस्वर झाराङ्हेङ पिका खान्धुरिको आधारता जोखेका बोमजिम  रेम्का बिचारहोइ सोच्याको | 
\v 4 जेसाङ केलाइ झाराङ्को एनोङ्दोङ जिउता हेन्जा अङ्गेलाइ हिखे, कालाउ गोताङ अङ्गेलाइको काम मान्ठुखे |
\v 5 इन्साङ पातेङ, केलाइ जाइ हेन्जाङ द्याङ्गेलाइ हिना हि केलाइबुङ ख्रिस्ता एनोङदोङ जिउ हिनाहि | कालाउ गोतेङ  एमिसो-भेनेङ  अङ्गेइ दोङ | 
\v 6 केलाइ झाराहेङ पिका अनुग्रह आन्सार भेनेङ- भेनेङ बरदानगेलाइ  केलाइ चालाइने  | अनेक बरदान परमेस्वर अनुग्रहसो लोका हि |  अगम्बानिको बरदान नु,  खान्धुरिको  परीमान आन्सार  ज्याको | 
\v 7 सेवाको बरदान हि पानु, वा सेवाको कामता, सिक्स्य पिकानु सिक्स्या पिका कामता,  गोइखे | 
\v 8 उत्साहा पिकालाइ उत्साहा पिका कामता,  दान पिकालाइ उद्दामनसो, सासन पाकालाइ पबित्तरोसोङ ,  कृपाको  काम  पाकालाइ लेङ चातेङ |    
\v 9 नेलाइको प्रेम सुद्द हिलि गोइखे,जेदोङ काथा खाराब हि,इङ्कोहेङ  बाथाइगिल,जेदोङ काथा एल्का हि,इनता लागितेङ हि |
\v 10 ताइको जाहान भाइपा एमिसो भेनाङ दादा-ओने कालाउ ओने-आनाउगेलाइहेङ भाइपा माया पासु | ना ताइमिहेङ  खान्तेङ  हेन्जा बोगेलाइहेङ   ताइको दादा-ओने कालाउ ओने-आनाउगेलाइ    दोअ्तेङ  आदार पाअ् |
\v 11 परप्रभुको कामता लेद्रा माजेङ मापा ,पबित्तरो आत्माता आत्मिक रुपासो चिल्कानाङ् भाइपा जेङ्तेङ वाको सेवा पातेङ हि  | 
\v 12  ताइको आसाता  आनन्द पाअ्  सङ्कटता धेर्य पातेङ ताअ् , दोमचाकाइतेङ हि |
\v 13 परमेस्वरको द्याङ्गेलाइहेङ खाचोता साघाइ पिसु, |कालाउ बानसालाइहेङ रेम्फा चापासु-आम्पासु |कालाउ ताइको सा:ता स्वागत पासु |
\v 14 उङ्को जाइदोङ नेलाइहेङ मारेम्का पाखे वासेहेङ  आसिरबाद पि ,कालाउ एल्का बचन धुइ | कालाउ इम्बालाइहेङ सराप मापि |
\v 15 आनन्द पाकालाइ दोफा आनन्द पाअ् | खरकालाइ दोफा खार |
\v 16 झाराङ दोफा सान्तिसो मिलितेङ हि,  कालाउ नम्रोगेलाइ दोफा सङ्त पाअ्,  बेइमानि माजेङ | 
\v 17 नेलाइ हासुङ्हेङबुङ चोटको निङ्चा पाहिपानु ना वाको बदला माह्रु ,   जेदोङ -जेदोङ झाराङ द्याङ्गेलाइहेङ रेम्का हि इङ्को  पाका प्रयास पाअ् |
\v 18 जेदोङ दोनु,   झाराङ दोफा सान्तिसो हिका मन पाअ् 
\v 19 ओइ काङ्को मायारोगेलाइ, ताइमिदोङ हेलाउबुङ बदला मार्हु,   भरू परमेस्वरको क्रोडता लाअ्पि,  हाइपालिपानु  लेखेका हि, ''बदला र्हुका काम काङ्कोदोङ, कादोङ बदला र्हुकाङ्का,''  परप्रभु दोअ्खे | 
\v 20 भरु''नाङ्को सतुर एदि म्हितुका हि पानु वासेहेङ चापा | एदि नाङ्को सतुर 'चि' आम्लि किका हि पानु वासेहेङ  'चि'  आम्लि पि | ऐदोङ प्रकारसो ना इङ्को द्याङ्गेलाइहेङ लेदर पालि द्वाना , कालाउ वाको पुरुङ्ता मेको धेङ्ग्रा रोमप्याना |”
\v 21 खाराबिसो माहारे,  भरू खाराबिहेङ रेम्फा पाअ् 
\c 13
\p \v 1 नेलाइ झाराङ सासन पाकालाइको प्रसासकगेलाइको आग्या मानिलि गोइखे ,हाइपालिपानु परमेस्वरसो लोका सासकगेलाइहेङ खाबारा बाहेक आरु हिदोइबुङ खाबारा मान्ठुखे जेदोङ प्रसासकगेलाइ हि इङ्को  परमेस्वरसोङ नियुक्ति पाकादोङ  |
\v 2 ओदोङ भाअ्सिङ जाइ प्रसासकगेलाइको बिरोधत़ा हानिखे वा परमेस्वरसो साल्कालाइको बिरुधाता हानिखे | जाइ-जाइ बिरोधता हानिखे वा दन्ड निनावा |
\v 3 हाइपालिपानु रेम्का कामको भाअ्सिङ माको,कालाउ मारेम्का कामको भाअ्सिङ सासाकगेलाइसो थिखे | हाइ ना प्रसासनसो माथिखेना? एन्सा पानु रेम्का काम पाअ्,   कालाउ नेलाइहेङ सासकगेलाइसोङ बाखिना मिलियावा  |
\v 4 हाइ पानु नाङ्को भोलाइको भाअ्सिङ वा परमेस्वरको सेवक जेङ |कालाउ एदि ना आखेका काम पानु थि, हाइपालिपानु वा तरवार एन्साङ माऐखे| आखेका काम पाकालाइहेङ परमेस्वर दण्ड चुमाका वा परमेस्वरको सेवक दोङ |
\v 5 हाइपालिपानु परमेस्वर दण्डसो बान्चिलि खिनीङ माको, बिवेक भाअ्सिङ बुङ ना वाको खाबारा हिलि गोइखे | 
\v 6 ओदोङ भाअ्सिङ बुङ ना पोत तिरिखेना | हाइपालिपानु प्रसासकगेलाइ ओदोङ कामको भाअ्सिङ लागातार परमेस्वरको सेवक दोङ |
\v 7 तिरिलि गोइका गोताङ आनेमानेगेलाइ झाराङ हेङ तिरिसु पोत तिरिलि गोइकाहेङ बुङ तिरिसु,पोत तिरिलि गोइकाहेङ पोत,आदार पालि गोइकाहेङ आदार, इज्जत पालि गोइकाहेङ पासु |
\v 8 ताताइमिता प्रेम पाकालाइ बाहेक हासुकोबुङ हाइबुङ को रिनि माजेङ | हाइपालिदोनु ताइको देरागेलाइहेङ प्रेमपाका ब्यबस्था पुरा पाकाइहिखे |
\v 9 'ना कुसुमि मापा,ना मासे,ना माखु,ना मादि,'' इदोइ आग्यागेलाइ बाहेक कालाउ आरुङ जेथेङ्बुङ आग्या हि,इङ्को गोताङ्को एनोङ्दोङ माने इदोइ आग्याता निङ्खे,''ना ताइको देरागेलाइहेङ ताइमिहेङ भाइपाङ प्रेम पाअ् |
\v 10 प्रेम देरागेलाइहेङ मारेम्का मापा ओदोङ भाअ्सिङ प्रेम पालिदोङ गोताङ ब्यावास्थाको पालना पालि |
\v 11 इदोइ बाहेक या बर्तनमान समयता हिसिका हि , इङ्को नेलाइहेङ थाहा हि |  एला निन्दासो लाङ्गाका  ठिक बेला लोका हि, हाइपालिपानु जेथेबेला केलाइ खान्धुरि पाका  खाङ्तेङ एला केलाइको मुक्ति झनङ भेर्पा लोका हि |
\v 12 “न्हिसिङ ” प्राय: दोलि दोहोइ“दिना”लगभग एता लोलि दोहोइ| एसापा: केलाइ  कितिकितिकाको काम पालि लाअ्लि गोयाङ, कालाउ झेङ्का बेलाको कामगेलाइ पालि गोयाङ |
\v 13 नितिमाको द्याङ्गेलाइ भाइपा केलाइ थिक इच्सासो काम पालि गोयाङ | केलाइ दाखरसता म्हालि मान्थु | केलाइ ब्याभिचारको पापगेलाइ पालि मान्थु, कालाउ केलाइ ताइको जिउ हेदोइबुङ पाप पालि मान्थु ,केलाइ चेरसुलि माएल, कालाउ इर्स्या पालि माएल,  कुसुमि पालि माएल, लुतिलि माएल, |
\v 14 इङ्कोको बदलाता ताइमिदोङ प्रभु ख्रिस्ट कनिङ जेङ्सु,  ताइको पापामाय स्वभाब कालाउ पापमय इच्सागेलाइ पुरा पालि मन मापिसु |
\c 14
\p \v 1 कमजोरि खन्धुरि हिका द्याङ्लाइहेङ ताइको समुहको सदस्यगेलाइ भाइपा अपनाइसु | कालाउ इम्बालाइको बिचारता गालाबाजि पालि माको |
\v 2 आधिमि गोताङ आनेमाने चालि एल दोअ्तेङ खान्धुरि पाखे,कालाउ खान्धुरिता कमजोरि हिकालाइ चाहि सिनजाल्का सारगेलाइ खिनिङ चाखे |
\v 3 चाकालाइ माचाकालाइहेङ तुच्छा मा थान्याको,कालाउ माचाकालाइ चाकालाइहेङ दोसि मालाग्याको | हाइपालिपानु परमेस्वर इङ्कोहेङ ग्रहन पाका हि |
\v 4 बोमिको चाकारियाहेङ निया निसाफ पाका नाहासु ? इङ्को ते ताइकोङ माझनको आगाता हिखे वा पतित हिखे | वासिहेङ जाअ्पाघा,हाइपालिपानु,वाको माझन वासिहेङ वाको आगाता जाअ्पालि द्वावा |
\v 5 हिदोइबुङ द्याङ एनोङ दिनाहेङ भेनेङ दिना खान्तेङ हेन्जा महत्वको मानिखे,भेनेङ द्याङ गोताङ दिनाहेङ ओदोङ झोको थानिखे | गोताङ द्याङ ताइको मन पुरा निस्चित हिलि गोइखे |
\v 6 जेदोङ द्याङ हिदोइबुङ दिन गेलाइहेङ बिसेस रुपता मानिखे,वा प्रभुको आदारको भाअ्सिङ पालन पाखे | जेदोङ द्याङ चाखे,वा प्रभुको भाअ्सिङ चाखे,हाइपालिपानु वा परमेस्वर हेङ धन्यबाद पिखे | जेदोङ द्याङ माचाखे,वा परमेस्वरको आदारको भाअ्सिङ माचाखे कालाउ परमेस्वरहेङ धन्यबाद पिखे |
\v 7  केलाइ हासुकोबुङ ताइकोङ भाअ्सिङ मा बान्चिनाखे कालाउ हासुबुङ ताइको भाअ्सिङ मासिखे |
\v 8 एदि केलाइ बान्चिलि गोइनु पानु प्रभुको भाअ्सिङ बान्चायाङ,कालाउ सि:लि गोइनु प्रभुको भाअ्सिङ सियाङ |
\v 9 चाहे केलाइ बान्चायाङ,चाहे केलाइ सेयाङ,केलाइ प्रभुकोङ दोङ | इदोइकोङ भाअ्सिङ ख्रिस्त प्रभु सि:हि कालाउ आरुङ सिनु हि,वा सि:कालाइको कालाउ बान्चिकालाइको न्हेमिकोङ प्रभुदोङ |
\v 10 ना हाइपालि ताइको ओनेको न्याय निसाफ पाखेना ? ना हाइपालि ताइको ओनेहेङ तुस्स थानिखेना ? हाइपालिपानु केलाइ झाराङ न्याय आसनको आगाता जाअ्लि गोयाङ |
\v 11 धर्म सास्तर्ता लेखिका हि,''प्रभु दोखे,जेसाङका बान्चिका हिघा,गोताङ तिरु काङ्को आगाता तिरु ठोलि गोयावा,कालाउ गोताङ देतोङ होइ परमेस्वरको बाखिन पावा |''
\v 12 ओदोङ भाअ्सिङ केलाइ झाराङ परमेस्वरहेङ ताइको लेखि पिलि गोयाङ |
\v 13 ओदोङ भाअ्सिङ केलाइ एमिसो भेनेङ हेङ एला उसो इन्साफ मापाइने | बरु ताइको ओनेको मनता चोट लागेका काथागेलाइ मापाइने |
\v 14 का गिखा,कालाउ प्रभु येसु:ता निस्चित हि कि,हिदोइबुङ काथा ताइमिता असुद माजेङ्खे बरु जाइ इङ्को असुद थानिखे,वाको भाअ्सिङ इङ्को असुद दोङ जेङ्खे |
\v 15  ना जेदोङ चाखेना उङ्को ओदोङ काथा होइ नाङ्को ओनेहेङ दखल जेङ्खेपानु,ना प्रेमता हिगिल्का मान्ठुना | जेदोङ ओनेको भाअ्सिङ ख्रिस्त सिपिहि, ना चाका आमेनेसो वाको नास माज्याको |
\v 16 ओदोङ भाअ्सिङ नेलाइहेङ जेदोङ रेम्का जेङ्खे इङ्कोहेङ बोगेलाइहेङ आखेका दोअ्लि मापि |
\v 17 हाइपालिपानु परमेस्वरको राइजि दोअ्का चालि कालाउ आम्लि माको,कालाउ पबित्तरो आत्मा, धार्मिकता, सान्ति कालाउ आनन्द हि |
\v 18 जाइ एदोइ खाल्को येसु:को सेवा पाखे, इनसिका परमेस्वरको मनदा ताअ्का कालाउ द्याङगेलाइसो असल मानिका हिखे |
\v 19 एसापा केलाइ इङ्को काथागेलाइको चाल चलियाइने जाइ सान्ति चुमाखे,कालाउ एमि सो भेनेङ्हेङ आत्मिक उब्जाइपाखे |
\v 20 चालि-आम्लिको भाअ्सिङ परमेस्वरको कामहेङ मानासापासु| साचिकोङ इङ्को गोताङ आमेने सुद्द  हिखे,कालाउ ताइमि चाका आमेने बोगेलाइहेङ मारेम्का बानाइलि थिक मान्थु |
\v 21 उचित ते या रेम्का जेनावा,बिहा माचालि, गोराचि-माआम्लि,इदोइ कामदोङ मापालि जेदोङहोइ नाङ्को अनेहेङ आखेका जेङ्खे | 
\v 22 नाङ्को हिका खान्धुरि परमेस्वर कालाउ नाङ्को माझाता ताअ् |धन्य उङ्को द्याङ, जाइ ताइको सहि थोहोराइका काथागेलाइसो ताइमिहेङ दोसि माथोहोराइलि मागोयाको |
\v 23 हासुबुङ साङ्खा पातेङ हाइदोङ चाहेपानु उङ्को दोसि थोरिखे, हाइपालिपानु वा कान्धुरि माकोसिङ चाका हि |खान्धुरि बिना उब्जाइ माजेङ्का हिदोइ काथा पापदोङ |
\c 15
\p \v 1 खान्धुरिता बलियाका हिकालाइ केलाइ ताइमिहेङ खिनिङ खु:सि बानाइका मन मातेङ हुइका द्याङ्गेलाइको कमजोरिहेङ सहिलि गोइखे | 
\v 2 केलाइ झाराङ ताइको डेरागेलाइहेङ आत्मिक सुधार जेनाको दोअ्तेङ वाको भलोइको भाअ्सिङ वासेहेङ लेङ्चापाइने |
\v 3 ख्रिस्त बुङ ताइमिहेङ खु:सि माअ्ताहि, वाको बिसयता धर्मसास्त्तरता दोअ्का हि:''जेदोङ नेलाइहेङ अपमान पाखे इङ्को अपमान का हुसो परिहि |   
\v 4 हानेका दिनागेलाइता लेखिका परिपरिको  काथा केलाइहेङ सिकस्या पिलि लेखिका हिघाहि ,केलाइ आसा पाइने दोतेङ्सा इङ्को लेखिका हिघाहि | धर्मसास्त्तरसो लोका धेर्य कालाउ बलसो केलाइ आसा निङ्लि द्वाङ |
\v 5  धेर्य कालाउ उत्साहा परमेस्वरको नेलाइहेङ ख्रिस्त येसु:दोफा एनोङ्दोङ जेङ्तेङ उदाहरन आन्सार ना एमिसो भेनेङ दोफा ताइमिङ एनोङ चिट्टाको  जेङ्तेङ मिलितेङ जुलितेङ हिसु |  
\v 6 कि त ,एनोदोङ मनको जेङ्तेङ एनोङदोङ गालाहोइ केलाइको प्रभु येसु:ख्रिस्तको परमेस्वर कालाउ आबाको महिमा नेलाइ पालि दोअ्सु |  |
\v 7 अदोङ भाअ्सिङ परमेस्वरको महिमाको भाअ्सिङ ख्रिस्त नेलाइहेङ ग्रहन पाका बोमोजिम नेलाइबुङ एमि सो भेनेङहेङ ग्रहन पाअ् |
\v 8 का नेलाइहेङ दोअ्खा,केलाइको पुर्खागेलाइहे पिका प्रतिग्यागेलाइको ब्याख्या पालिको भाअ्सिङ  परमेस्वर सत्यताहेङ  प्रकट पालि ख्रिस्त खाताना जेङ्कालाइको बान्धाइति जेङ्पिहि,   
\v 9 या कारनहोइ कि बो जातिगेलाइ वाको कृपाको भाअ्सिङ परमेस्वरको महिमा पाको| जेसिकाङ लेखेका हि, ''अदोङ भाअ्सिङ 'बो'  जातिगेलाइको माझाता का नाङ्को बाखानाइ पाङ्का, कालाउ का नाङ्को स्तुति लेकाङ्का | ''  
\v 10 कालाउ आरुङ इसिका दोअ्का हि,   ''ओइ बो जातिगेलाइ वाको प्रजादोफा आनन्द मानिपा हिखे|'' 
\v 11 काकाउ आरुङ, ''ओइ सारा बो-जातिजेलाइ,प्रभुको बाखिनाइ पाअ्, कालाउ गोताङ द्याङ्गेलाइ वाको बाखानाइ पाको |''
\v 12 कालाउ आरुङ यसाइया दोअ्खे, ''यिसैको हारागुटियासो एमि ल्वाङ , वाको बो जातिगेलाइ हुता सासन पावा , वाको हुसो 'बो' जातिगेलाइको आसा ताअ्तावा|''
\v 13 परमेस्वरको आसाता नेलाइहेङ खान्धुरि पाहासो गोताङ आनन्द कालाउ सान्तिहोइ पोङ्घा पाप्यावाको, एदोइ मनहोइ कि पबित्तरो आत्माको सरबुङ्होइ नेलाइको आसाता हेन्जाङ जेङ्लि दोसु | 
\v 14 दाइओनेगेलाइ-कालाउ बाइओनेगेलाइ कासेहेङ निसित हि,कि नेलाइ ताइमिबुङ भलाइहोइ पोङ्घाका हिसूना, कालाउ सारा ग्यानता पुरा जेङ्तेङ ता-ताइमिता सिक्स्या पिलि समरथ हिसुना |
\v 15  कालाउ परमेस्वर कासेहेङ पिका अनुग्रहको कारन नेलाइहेङ आरुङ फोमपापालि का बारका साहास  पातेङ हेथेते बिसयता लेखेका हिघा,
\v 16 इङ्को अनुग्रह 'बो' जातिगेलाइको भाअ्सिङ परमेस्वरको ये:बानालको धामिगेलाइ पालि गोइका कर्तव्य  पालन पालि कासेहेङ पिकाहि, ताकि 'बो' जातिगेलाइ पबित्तरोआत्मासो सुद्द जेङ्तेङ ग्रहनयोग्य जेङ्लि द्वाको |
\v 17 ओदोङ भाअ्सिङ परमेस्वरको भाअ्सिङ काङ्को सेवाता कासेहेङ ख्रिस्त येसु:ता गर्भ पालि कारन हि |
\v 18 हाइपालिपानु,वचन कालाउ कामहोइ 'बो'जातिगेलाइहेङ किका बानाइलि ख्रिस्त काङ्कोसो जेदोङ पाका हि, इङ्को खान्तेङ आरु हिदोइबुङ विषयता नुइ धुइलि आट मापाङ्का |
\v 19 इदोइ चिन्हागेलाइ कालाउ भारभुसाइका कामगेलाइको सरबुङ्होइ कालाउ पबित्तरो आत्माको सरबुङ्पाहा का पाका हिघा | एसापा का यरूसलेमसो इल्लुरिकन ठेकापाङ द्यापाहाङ ख्रिस्तको ये:बानाल गोताङ्पाहासो बानाल पाका हिगा |
\v 20 आरू द्याङ्गेलाइ योम्पाका जग हुता 'सा' माबानाइ दोअ्का ख्रिस्तको मिङ माठेकाका  थामेता ये:बानाल, बानाल पालि लिताङ्सोङ इच्सा का ताअ्का हि,
\v 21 धर्म सास्तरता इसिका लेखेका हि,'''वाको विसयता जाइहेङ हेलाउबुङ दोअ्पिका मान्थु, इम्बालाइ वासेहेङ तिनाङ, कालाउ वाको विसयता जाइ हेलाउबुङ  हिङ्का मान्थु  इम्बालाइ बुझियावा | ''
\v 22 ओदोङ भाअ्सिङ दोङ, नेलाइकोता लोलि का हेन्जाङ खेप मादोघा | 
\v 23 कालाउ एला इदोइ मौजागेलाइता(इलाका)काङ्को भाअ्सिङ काम पालि 'बो' थामे मान्थुनाङ, हेन्जा बासारसोङ  नेलाइकोता लोलि तिर्साना हिनाङ,
\v 24 का स्पेन हानिलाउ  का नेलाइहेङ भेतिलि आसा पाखा, कालाउ नेलाइ दोफा कोम्हा समय थेकापा  सङ्गति आनन्द पातेङ  नेलाइ कासेहेङ आरू पाकपालि दामाता साघाइस्वाना दोअ्का आसा ताअ्खा |
\v 25 कालाउ एला सेवकगेलाइहेङ साघाइका पिपुलि का यरुसलेमभारि हानिखा |
\v 26 हाइपालि पानु  यरुसलेमता हिका खान्धुराइगेलाइ हासु  गरिब  हि, इम्बालाइको भाअ्सिङ  माकेडोनिया कालाउ अखइयाको मण्डलिगेलाइ भेति पिका हि | 
\v 27 इदोइ भेति इम्बालाइ खु:सिसोङ जोम्पाका हिघाहि,कालाउ साचिकोङ इम्बालाइ ओबालाइको रिनिबुङ हि |हाइपालिपानु एदि 'बो'जातिगेलाइ इम्बालाइको आत्मिक आसिसगेलाइता जोम्का हि पानु, एबालाइबुङ  साङ्सारि आसिसपाहासो इम्बालाइको सेवा पालि गोइखे |
\v 28 ओदोङ भाअ्सिङ इदोइ काम दोपातेङ ओबालाइको भाअ्सिङ ल्होपाका या चान्दा पिलि दोअ्तेङ न्हुसो का नेलाइकोता लोतेङ ओदोङ पाहा पातेङ स्पेन हानाका |
\v 29  कालाउ का गिखा कि,का नेलाइकोता लोलाउ ख्रिस्तको आसिसको भरितेङ ल्वाङ्का |
\v 30 दाइ ओनेगेलाइ कालाउ बाइ ओनेगेलाइ,केलाइको प्रभु येसु:ख्रिस्त कालाउ पबित्तर आत्माको प्रेम पाहा काङ्को भाअ्सिङ परमेस्वर दोफा दोम्चाका हि काङ्को दोफा मेनाङ कोसिस पातेङ दोअ्हि का नेलाइहेङ बिन्ति पातेङ सेउपाखा,
\v 31 कि का यहुदियाको खान्धुरि मापाकालाइ मुक्त जेङ्लि द्वाको,कालाउ यरुसलेमको भाअ्सिङ काङ्को सेवा खान्धुराइगेलाइहेङ ग्रहन योग्य ज्याको,
\v 32 कालाउ परमेस्वरको इस्सासो आनन्द दोफाङ नेलाइकोता लोतेङ नेलाइ दोफाको सङ्गति सो का आरुङ ताजा जेङ्लि द्वाको |
\v 33 सान्तिको परमेस्वर नेलाइ झाराङ दोफा ह्याको | आमेन |
\c 16
\p \v 1 का नेलाइहेङ केलाइको बेजानओने फिबि दोफा नाल्पालि खाङ्का,वा मण्डलिको सेवाता आगासरिका एलोङ रेम्का द्याङ 
\v 2  का नेलाइहेङ एनोङ निबेदन पाखा कि खान्धुराइगेलाइहेङ सोबाइका खाल्सो वासिहेङ प्रभुता ग्रहन पासु,का वासिहेङ चाहिका हिदोइबुङ थोकको सघाइ वासिहेङ पिसु,हाइपालिदोनु वा ताइमिङ हेन्जाङ्को कालाउ कासिहेङबुङ सघाइका हि |
\v 3 प्रिस्किला कालाउ अकिलास,ख्रिस्त येसु:ता काङ्को दोफा हितेङ सघाइका लाइहेङ सेउपाखा |
\v 4  इम्बालाइ काङ्को जिबन बान्चिपालि ताइको जिबनबुङ जोखिमता ताका हिघाहि,का नेलाइहेङ धन्यबाद पिखा कालाउ गैर यहुदिगेलाइको झाराङ मण्डलिगेलाइहेङ धन्यबाद पिखे |
\v 5  कालाउ ओबालाइको साता जोम्कालाइ झाराङ मण्डलिगेलाइहेङ बुङ सेउपाखा | काङ्को प्रिय आनाउ स्पेनितियसहेङ,जाइ ख्रिस्तको भाअ्सिङ एसियाको लाङ खान्धुराइ दोङ,वासिहेङ बुङ सेउपासु |
\v 6 मरियम हेङ,जाइ नेलाइको माझाता मेनाङ मेहेनत पाहि,वासिहेङ बुङ सेउपासु |
\v 7 एन्द्रोनिक्स कालाउ युनियस, काङ्को ताइकोगेलाइ कालाउ का दोफाङ झायालखानाता हिकालाइहेङ बुङ सेउपाखा | इम्बालाइ प्रेरितगेलाइ मध्ये मिङ चारचलिकालाइ दोङ,कालाउ का खान्तेङ लाम्फाङ ख्रिस्तता हिका हिघाहि |
\v 8 एम्लिआतस,प्रभुता काङ्को ओनेहेङ सेउपाखा दोअ्पिसु |
\v 9 उरबानोस,ख्रिस्तता केलाइहेङ सघाइका,कालाउ काङ्को आनाउ सानाइति स्ताखुसहेङ सेउपाखा दोअ्पिसु |
\v 10 प्रभुको योग्य ठहराइका अपेल्लेसहेङ सेउपाखा दोअ्पिसु | आरिस्तोबुलोसको साकोलाइहेङ सेउपाखा दोअ्पिसु |
\v 11  काङ्को ताइको हेरोदियनहेङ सेउपाखा दोअ्पिसु | प्रभुता हिका नर्किसको जाहानगेलाइहेङ सेउपाखा दोअ्पिसु |
\v 12 प्रभुता ओसारापाङ कामपाका तरुफेना कालाउ तरोफोससाहेङ सेउपाखा दोअ्पिसु | प्रभुता ओसारापाङ काम पाका आनाउ परिसिसहेङ सेउपाखा दोअ्पिसु |
\v 13 प्रभु येसु:ता छाल्का रुखोस कालाउ वाको आमाइ,जाइ काङ्को आमाइ बुङ जेङ्का हिघाहि,ओबालाइहेङ सेउपाखा दोअ्पिसु |
\v 14 असिमक्रिट्स,फ्लेगन,हर्नेस,पत्तरबास,हरमास,कालाउ ओबालाइदोखा हिका झाराङ दाइ ओने कालाउ बाइ ओनेगेलाइहेङ सेउपाखा दोअ्पिसु |
\v 15 फिलोलोगस कालाउ जुलिया, नेरियस, काकाउ वाको बेजान ओने ओलिम्पाहेङ सेउपाखा| वा ओबालाइ हिका झाराङ खान्धुराइगेलाइहेङ सेउपाखा |
\v 16 जेलाउ नेलाइ दुसुस्वाना ता-ताइमिता, पबित्तरो चुमाइ चासु | खिस्तको गोताङ मण्डलिगेलाइ नेलाइहेङ सेउपाका पिगिल्का हि |
\v 17 दाइओने-कालाउ बाइ ओनेगेलाइ , का नेलाइहेङ बिनम्रोसोङ सेउपाखा, कि नेलाइहेङ  धिर्पाका धर्म-सिद्द्न्ताको बिरूदता खेङ्नाका कालाउ,'बो'गेलाइको खान्धुरिता बाधा चुमाकागेलाइ दोफा थिसु | इम्बालाइ धिर्पाका सिक्स्या उल्टा हिखे |
\v 18  हाइपालिपानु इन्सिकागेलाइ खिस्तको केलाइको प्रभुको भाअ्सिङ माको, कालाउ ताइमिङ्कोङ हामुकोको भाअ्सिङ सेवा पाखे, कालाउ इम्बालाइको ताअ्का-ताअ्का काथाहोइ सोझाकागेलाइको हृदयहेङ धोखा पिखे |
\v 19 नेलाइको आग्याकारिता झाराङ द्याङ्गेलाइता जाहेर हिदोङ हि, कालाउ नेलाइको कारन का आनन्द पाखा | कालाउ का भोखा, कि नेलाइ जेदोङ रेम्का हि, इङ्को भाअ्सिङ  'ना' बुद्द्धिमान जेङ कालाउ जेदोङ आखेका हि इन्तासो दोसि माजेङ्सिङ हिसु |
\v 20 सान्तिको परमेस्वर मार्फाङ दोङ साइतानहेङ नेलाइको पाइतालालिता यानावा,केलाइको प्रभु येसु:ख्रिस्तको अनुग्रह नेलाइ दोफा ह्याको |
\v 21 तिमोथि काङ्को सघाइका सानाइति,कालाउ काङ्को ताइको गेलाइ लुकियस यासोम कालाउ सोसि पातरोस नेलाइहेङ सेउपाखा पिगिल्का हि |
\v 22 इदोइ पातारा लेखेका,का तरतियस प्रभुता नेलाइहेङ सेउपाखा पिगिल्खा | 
\v 23 काङ्को बानसाघाकालाइ कालाउ सारा मण्डलिहेङ सत्कार पाका गायस बुङ सेउपाका पिगिल्काहि | नेलाइहेङ सेउपाखा | सहरको कोस अध्यसय इरास्तस कालाउ ओने क्वार्ट्स बुङ नेलाइहेङ सेउपाखा पिगिल्काहि |
\v 24 केलाइको प्रभु येसु:ख्रिस्तको अनुग्रह नेलाइदोफा ह्याको आमेन |
\v 25 एला वा वासिहेङ,जाइ नेलाइहेङ काङ्को ए बानाल कालाउ येसु:ख्रिस्तको बिसयता बानाल आन्सार बलियोका बानाइलि द्वाङ,इङ्को रहस्य थासाइका बमोजिम,जेदोङ जुगौजुग सङ म्होनाका हिघाहि,
\v 26 जेलाउ अनन्तको परमेस्वरको आग्या आन्सार अगमबक्तागेलाइको लेखिका पाहा प्रकट पाका कालाउ दोअ्का हि,इदोइ कारनसो कि गोताङ झाराङ जातिगेलाइ खान्धुरिपाको कालाउ आग्या पिताको,
\v 27 येसु:ख्रिस्त पाहासो एनोङ खिनिङ सर्बग्यानि परमेस्वरको हेलालाउबुङ महिमा ज्याको | आमेन |
