\id 1CO
\ide UTF-8
\rem Copyright Information: Creative Commons Attribution-ShareAlike 4.0 License
\h 1 कुरिन्थियों
\toc1 1 कुरिन्थियों
\toc2 1 कुरिन्थियों
\mt1 1 Corinthians
\mt1 1 कुरिन्थियों
\c 1
\p
\v 1 परमेस्वरको इच्सासो पानाङ का ख्रिस्त ये:सुको प्रेरित जेङ्लि काइनाका पावल कालाउ केलाइको प्रभुता ओने सोस्थतेससो बुङ |
\v 2 कोरिन्थिता हिका परमेस्वरको मण्डलि जाइहेङ येसु: ख्रिस्ता पबित्तरो पाका हि,जाइहेङ परमेस्वर वाको पबित्तरो सेवक जेङ्लि दोअ्तेङ काइकाहि | केलाइहेङ बुङ गोताङ थामेगेलाइसो आरू झाराङ्गेलाइ दोफाङ काइका हि,जाइकोता ख्रिस्त हुसो खान्धुरि हि जाइ केलाइको कालाउ ओबालाइ को परमप्रभु हि |
\v 3 केलाइको आबा परमेस्वर कालाउ प्रभु येसु: ख्रिस्तसो नेलाइहेङ अनुग्रह कालाउ सान्ति |
\v 4 ख्रिस्त येसु: को माध्यमसो नेलाइहेङ पिका परमेस्वरको अनुग्रहको भाअ्सिङ का ताइको परमेस्वरहेङ दिनाङ धन्यबाद चढाइयाङ्का |
\v 5 येसु:ता नेलाइ गोताङ पाहासो आसिरबाद निङ्का हिसुना,नेलाइ ताइको गोताङ चाल चलन बोली वचनसो कालाउ गोताङ ग्यानता धनि जेङ्का हिसुना |
\v 6 येसु: ख्रिस्तको बारेता सत्ये नेलाइको गवाहि प्रमानित जेङ्का हि |
\v 7 ओदोङ भाअ्सिङ केलाइको प्रभु येसु: ख्रिस्तको पुनरागमन ( आरूङ देखाल) र्- हुमतेङ हिपा थिकापा नेलाइहेङ हिदोइ बुङ आत्मिक बरदानका आभाव माजेनाङ |
\v 8 केलाइको प्रभु येसु: ख्रिस्तको दिनाता नेलाइहेङ हाइदोङ दोसि माजेनाङ |ओदोङ्सिङ नेलाइहेङ न्हुसो थेकापा रेम्फा ताअ्तावा |
\v 9 परमेस्वर खान्धुरि योग्य हि, एलोङ वादोङ हि जाइ नेलाइहेङ ताइको चान येसु: ख्रिस्तको,केलाइको प्रभु दोफा सङ्गति पालि नेलाइहेङ काइका हि |
\v 10 केलाइको प्रभु येसु: ख्रिस्तको मिङ्ता का बिनम्रपुर्बक दोअ्खा,दाइ-ओनेगेलाइ कालाउ बाइ-बेजान ओनेगेलाइ,नेलाइ ता-ताइमिता मिलितेङ जुलेतेङ हिसु जेसाङ नेलाइको माझाता मनमतावा माजेनाको | एनोङ्दोङ बिचार कालाउ एनोङ्दोङ मन उदेस्य चुम्तेङ नेलाइ ए जेङ्तेङ हिसु दोअ्का का सेउपाखा |
\v 11 काङ्को ओनेगेलाइ कालाउ बेजान ओनेगेलाइ, नेलाइकोता झगडा हिहे दोअ्का काथा क्लोएको जाहान सो का नेलाइको बारेता हिङ्का हिघा |
\v 12 का दोअ्लि खाङ्का माने: इदोइ दोङ हि नेलाइ मध्ये आधिमि ''का पावलहेङ मानिखा,''आधिमि ''का अपुल्लोसहेङ मानिखा,'' आधमि ''का केफासहेङ मानिखा,''कालाउ आधिमि''का ख्रिस्तहेङ मानिखा''दोसुखेना रे |
\v 13 हाइ येसु: ख्रिस्तहेङ भेनेङ- भेनेङ जेरता बाखाराइका हि? हाइ पावल नेलाइको भाअ्सिङ क्रुस्ता सि:पिका हि रो ? मान्थु,! हाइ पावलको मिङ्ता नेलाइ बक्तिस्ता जेङ्का हिसुना रो ? माको
\v 14 का परमेस्वरहेङ धन्यबाद चदाइका कि नेलाइ मध्येसो क्रिसपस कालाउ गायसहेङ बाहेक का हासुहेङ्बुङ बप्तिसस्ता पिका मान्ठुघा |
\v 15 का याको भाअ्सिङ कृतग्यता हिघा हाइपालिपानु नेलाइ काङ्को मि्ङता बप्तिस्ता जेङ्सुन्हा दोअ्तेङ हासुबुङ दोअ्लि मादावा |
\v 16 एइ,का स्तिफनसको जाहानहेङ खिनिङ बप्तिसता पिका हिका | कालाउ आरू हासुहेङ्बुङ का ताइमिङ बप्तिसस्ता पिका काथाको कासेहेङ फोम मान्थु |
\v 17 ख्रिस्त कासिहेङ बप्तिस्ता पिलि दिङ्गिल्का मान्थु , वा कासेहेङ सुभसन्देस हिङ्पाका काम आह्राइका हि | कालाउ सुभसन्देस साङ्सारिक ग्यानको सब्दगेलाइता हिङ्पालि माको | सुभसन्देस हिङ्पालाउ साङ्सारिक ग्यानको सब्दगेलाइ प्रयोग पाघापानु ते ख्रिस्तको क्रुसहोइ ताइको सारबुङ रामावा |
\v 18 हाइपालिपानु नास जेङ्कालाइको भाअ्सिङ क्रुसको बारेता सिक्स्या हाइदोङ मागिका ठहरिखे | कालाउ केलाइ उदृार निङ्तेङ हिकालाइको भाअ्सिङ इङ्को परमेस्वरको सरबुङ हि |
\v 19 धर्म सास्तर्ता एसा लेखेका हि:''का ग्यानिगेलाइको ग्यान नासा प्याङ्का का बुदिृमानिगेलाइको बुदिृहेङ सुन्य पाप्याङ्का |''
\v 20 ग्यानि हिसो हि ? सिक्सित हिसो हि ? इदोइ युगको दार्सानिक हिसो हि ? परमेस्वर इदोइ सुमिङ्को गयानहेङ हाइदोङ मागिका माबानाइका हि रो ?|
\v 21 परमेस्वर ताइको ग्यानपाहासो हाइ भोखे पानु:ग्यानपाहासो सुमिङ्को द्- याङ्गेलाइ परमेस्वरहेङ मानाल्नाङ , ओदोङ भाअ्सिङ परमेस्वर वाको बुद्दिहोइ केलाइ ये:बानालपाहासो हाइमागिकासो दोङ जाइ खान्धुरि पाखे इम्बालाइको उदृारको भाअ्सिङ हाइदोङ मागिकालाइहेङ ये:बानाल पिहि |
\v 22 यहुदिगेलाइ प्रमानको भाअ्सिङ चामात्कारगेलाइ र्- हेखे | ग्रिकगेलाइ ग्यान भोखे |
\v 23 कालाउ केलाइ इदोइ क्रुसता ताङ्गाइनाका येसु;को बानाल पानाखे | कालाउ यहुदिगेलाइको भाअ्सिङ इदोइ एनोङ बारका समस्या कालाउ गैर यहुदिगेलाइको भाअ्सिङ इदोइ एनोङ हाइदोङ मागिका (मुर्ख) हि |
\v 24 कालाउ जाइ परमेस्वरका साल्का यहुदि कालाउ गैर-यहुदिगेलाइको भाअ्सिङ ख्रिस्त वादोङ परमेस्वर को सरबुङ कालाउ ग्यान हि |
\v 25 हाइपालिपानु परमेस्वरको हाइदोङ मागिका द्-याङगेलाइको ग्यान खान्तेङ हेन्जा हि परमेस्वरको दुर्बलता द्-याङ्का सरबुङ खान्तेङ बलियाका हि |
\v 26 वाजान-ओनेगेलाइ बेजान-ओनेगेलाइ,परमेस्वर नेलाइहेङ काइका हिघाहि ,नेलाइ हिसिका हिघासुखेना? |इङ्को बिचार पासु | कालाउ सुमिङ्को ताइकोङ बुदिृहोइ पारख पाका भाइपाङ नेलाइ मध्ये हेन्जा बुदिृमानि हिसुना | नेलाइ मध्येसो हेन्जा जसो मेनाङ बलियाका मान्थुलाउबुङ,कालाउ आधिमि द्-याङ्गेलाइ महत्वपुर्नको,कालाउ धनि मान्थुघासुखेना |
\v 27 कालाउ परमेस्वर ग्यानि द्-याङ्गेलाइ लेदेरपालि सुमिङ्को हाइदोङ मागिका काथागेलाइ साल्हि, बलियाका द्-याङ्गेलाइहेङ लेदेरपालि परमेस्वर सुमिङ्को निर्धा काथागेलाइ साल्हि |
\v 28 कालाउ परमेस्वर सुमिङ्को इङ्को तुच्स थोहोरिका द्-याङ्गेलाइहेङ साल्हि जाइहेङ सुमिङ हेला पाहि इता ठेकापाकि हाइदोङ माभाइपा काथागेलाइहेङ साल्हि | सुमिङ्ता जेदोङ महत्वपुर्न थानिखे इङ्को गेलाइहेङ नासापालि परमेस्वर इम्बालाइहेङ साल्हि |
\v 29 वाको आगता हासुबुङ घमण्ड मापाको दोअ्तेङ परमेस्वर एसा पाका हि |
\v 30 परमेस्वरदोङ नेलाइहेङ ख्रिस्त येसु:को एलोङ जिवनको स्रोत बानाइका हि | परमेस्वरसो ख्रिस्त केलाइको भाअ्सिङ ग्यान जेङ्पिका हि | ख्रिस्तको कारनसो दोङ केलाइ परमेस्वरदोफा धार्मिक हिनाहि; कालाउ केलाइ पापरहित हिनाहि | कालाउ ख्रिस्त कोङ कारनसो केलाइ पबित्तरो हिनाहि |
\v 31 जेसाङ धर्म सास्तर दोअ्खे,''हासुबुङ गर्ब पाखे पानु वा खिनिङ प्रभुता गर्ब पाको |''
\c 2
\p \v 1 काङ्को आनाङ दाइ -ओनेगेलाइ,बाइ-बेजान ओनेगेलाइ,जेलाउ का नेलाइकोता लोघा,का नेलाइहेङ परमेस्वरको गवाहिको बारेता घोसाना मापाघा | कालाउ का बार-बारका कालाउ बुदिृको ग्यानको काथा मापाघा |
\v 2 जेलाउ थेकापा का नेलाइदोफा हिघा,येसु: ख्रिस्त कालाउ वाको क्रुसको ताङ्गाइकाता सि:का बाहेक आरू गोताङ निल्याइने दोअ्का निसित पाका हिघाखा |
\v 3 जेलाउ का नेलाइकोता लोघा,का कमजोर हिघाखा,मुइमुइतेङ कालाउ थितेङ फिरतेङ हिघाखा |
\v 4 काङ्को उपदेस कालाउ बानाल द्-याङगेलाइहेङ लाअ्पाका ग्यानि सब्दगेलाइ मान्थुघाखे,कालाउ काङ्को सिक्स्याको प्रमान सरबुङ हिघाहि जेदोङ आत्मासो लोखे |
\v 5 नेलाइको खान्धुरि द्-याङ्को ग्यानता माको कालाउ परमेस्वरको सारबुङ्ता आधारित ह्याको दोअ्तेङ का इन्सा पाघा |
\v 6 कालाउबुङ परिपक्का जेङ्का द्-याङ्गेलाइ केलाइको माझाता बुद्दिको बानाल प्याङ | कालाउ केलाइ इदोइ युगको बुद्दि माको, नाते इदोइ युगको शासकगेलाइको बुद्दि,यो निसित बितितेङ हानावा | 
\v 7 कालाउ केलाइ परमेस्वरको म्होनाका ग्यान दोअ्प्याङ जेदोङ ग्यान म्होका हि | परमेस्वर इदोइ ग्यान केलाइको भलाइको भाअ्सिङ तियार पाका हि | सुमिङ सिरजाइका न्हाका खान्तेङ लम्फादोङ वा इदोइ योजना बानाइका हिघाहि |
\v 8 इदोइ युगको हिदोइबुङ सासकगेलाइ इदोइ ग्यान माबुझिहि,एदि इम्बालाइ बुझिहेपानु इम्बालाइ परमेस्वरको महिमा प्रभुहेङ क्रुसता मातोइ धावा |
\v 9 जेसाङ सास्तरता लेखिका हि:''हिदोइबुङ मिसिया होइबुङ मातिङ्का,हिदोइबुङ न्हातोङ्होइ माहिङ्का,हासुबुङ पिर थिकापा  हासुबुङ  मासोचिका,  इदोइ काथा ताइमिहेङ प्रेम पाकालाइको भाअ्सिङ परमेस्वर तियार पाका हि |
\v 10  परमेस्वर इदोइ काथागेलाइ केलाइहेङ पबित्तरो आत्मासो तिङ्पापिका हि,  हाइपालिपानु आत्मा गोताङ काथा भोखे | परमेस्वरको गम्भिर रहस्यको काथागेलाइ सुधाङ आत्मा भोखे |
\v 11  जेसाङ हासुबुङ भेनेङ द्-याङको बिचार गेलाइ गिलि मादोखे, खालि इङको जेदोङ आत्मा वाको लिता हिखे वा खिनिङ बिचारगेलाइ गिखे , परमेस्वरको बिसयता बुङ इसिकाङ | परमेस्वरको बिचारगेलाइ हासुबुङ मागिखे इम्बालाइ परमेस्वरको आत्मा होइ खिनिङगिखे |
\v 12 एला  केलाइ सुमिङ्ता हिका आत्मा निङ्का मान्थुनहाहि कालाउ केलाइ परमेस्वरसो आत्मा निङ्का हिनाहि |  परमेस्वरको पबित्तरो आत्मासो केलाइहेङ पिका बरदानगेगेलाइ गिलि ग्याको दोअ्तेङ निङ्का हिनाहि |
\v 13 जेलाउ केलाइ इदोइ बानालगेलाइ पानाखे,केलाइ द्-याङ्को ग्यान होइ धिरपाका काथागेलाइता मादोन्हाखे | केलाइ आत्माहोइ धिरपाका सब्दगेलाइ दोङ प्रयोग पानाखे | आत्मिक काथागेलाइ दोअ्पिलि आत्मिक सब्दगेलाइ दोङ धुइनाखे |
\v 14 जेदोङ द्-याङ आत्मिक मान्थु वा परमेस्वरको आत्मासो लोका काथागेलाइ ग्रहन मापाखे | वा इङ्को गोताङ काथागेलाइ हाइदोङ मागिका सम्झिखे | वा आत्माको काथा गिलि मादोखे,हाइपालिपानु इङ्को काथागेलाइहेङ आत्मिक रुपता खिनिङ जाचिलि दोअ्खे |
\v 15 कालाउ आत्मिक द्-याङ गोताङ काथागेलाइ सुतिपालि दोका हिखे, कालाउ वासेहेङ हासुबुङ जाचिलि मादोअ्खे | धर्म सास्तरता दोअ्खे |
\v 16 'परमप्रभुको मन हेङ हासुगिलि द्वाङ रो ?  कालाउ हासु परमप्रभुहेङ अहाइलि दोअ्खे ? कालाउ हासु धिरपालि दोअ्खे ?केलाइदोफा ते प्रभु येसु: ख्रिस्तको मन हि |
\c 3
\p \v 1 दाइ-ओनेगेलाइ,बाइ कालाउ बेजान ओनेगेलाइ,या खान्तेङ लाम्फाबुङ का नेलाइ दोफा आत्मिक जनगेलाइ दोफा नुइ धुइका भाइपाङ धुइलि दोअ्का मान्थुघाखा | का नेलाइ दोफा साङ्सारिक द्-याङ्गेलाइ दोका भाइपाङ धुइलि गोइघाखे,येसु: ख्रिस्ता का दुदु आम्का जामालगेलाइ दोफा भाइपा नुइ धुइलि का दोअ्घा |
\v 2  का नासहेङ दुधे आम्पाघा, हिघाहि,ठोस आहार माको | का एसा पालि कारन चाहि एलाबुङ नेलाइ ठोस आहारको भाअ्सिङ तियार जेङ्का मान्ठुसुन्हा |
\v 3 नेलाइ एलाउ बुङ  साङ्सारिकदोङ हिसुना,  आत्मिक द्-याङ जेङ्का मान्थुसुन्हा | ता-ताइमिता इरसा, कालाउ झगड़ा, चेर हिदोङ हि | इदोइ होइ बुझिपाखे कि नेलाइ आत्मिक माको | साङ्सारिक चालता  चलिका साधारन द्-याङ्गेलाइ भाइकाङ माजेङ्नारो? नेलाइको व्यवहार इन्सिकाङ हि |
\v 4 नेलाइदोङ दोअ्सुखेना आधिमि दोअ्खे,''का पावलहेङ मानिखा ''कालाउ भेनेङ दोअ्खे,''का अपोल्लोसहेङ मानिखा |''जेलाउ कि नेलाइ माझाता इन्सिकाङ काथा चोलिखे पानु हाइ इदोइ होइ नेलाइहेङ  साङ्सारिक द्-याङ भाइपाङ मातिम्पाखे रो ?
\v 5 अपोल्लोस बार्का रो ? माको ! हाइ ना पावल बारका द्-याङ रो? दोअ्का सम्झिखेना ? माको ! केलाइते परमेस्वरको सेवक खिनिङ जाइ नेलाइहेङ खान्धुरि पालि साघाइखे | केलाइ झाराङ परमेस्वरको केलाइहेङ पालि खटाइहि कालाउ केलाइको भाग पाका हिनाहि |
\v 6 का चालाइ थिङ्घा कालाउ अपोल्लोस इनता चि ह्वाहि | कालाउ परमेस्वर सिङ्हेङ बारापाहि |
\v 7 ओदोङ भाअ्सिङ थिङ्का हाइदोङ  माको, कालाउ चि धुम्काबुङ हाइदोङ माको | खिनिङ परमेस्वर महान हिका हि,हाइपालिपानु वा सिङ स्याहार हि कालाउ बारापाखे |
\v 8 थिङ्का कालाउ चि धुम्का द्-याङ्को उदेस्य एलोङ्दोङ हि कालाउ झाराङ द्-याङ ता-ताइको परिस्रमको भाअ्सिङ इनाम निनावा |
\v 9  केलाइ केवल परमेस्वरको भाअ्सिङ दोफाङ काम पालि साघाइका खेतालागेलाइ खिनिङ ,कालाउ नेलाइचाहि  परमेस्वरको मिलिङ कालाउ ''सा'' हिसुना जाइ परमेस्वर दोङ |
\v 10 परमेस्वर पिका अनुग्रहको आन्सार कोङ आधारता का एलोङ सिपालु मिस्तिरि भाइपाङ एलोङ साको जग गिङ्का हिघा | बोगेलाइ इङ्कोकोङ हुता जग हुता माबानाइखे | कालाउ गोताङ द्-याङ हेसा बानाइखे,इङको बारेता वा सोचिलि गोइखे |  
\v 11 हाइपालिपानु जेदोङ जग योम्पालि दोका हि,  येसु:ख्रीस्ट बाहेक हासुबुङ भेनेङ जग योम्पालि मादाङ |  इङ्को जग येसु;ख्रिस्त हि |
\v 12 एदि हिदोइबुङ द्-याङ इङ्को जग हुता,हासुबुङ सोना.,चान्दि,जाङ्का उन्थुइ,चिर,  फाला,घासि, नारा मिलिपाते''सा'' बनाइहे पानु, 
\v 13 गोताङ द्-याङ्को काम  प्रकट जेनावा हाइपालि पानु इङ्को  न्याको दिनासो दोङ जाहापा इङ्को तिङ् पाप्याङ | इङ्को दिना मेसो सो  प्रकट जेनावा,  गोताङ कामको लेखि मेदोङ र्-हुकावा |
\v 14 एदि हिदोइबुङ द्-याङ इङ्को जग बानाइका काम  हितेङ हि पानु, उङ्को इनाम निनावा |
\v 15 कालाउ इङ्को सा,ओअ्हि पानु,वा नोकसान खेपिलि गयावा | वासेहेङ बान्चिपाङ कालाउ वा मेसो खाअ्का भाइपाङ दोङ जेनावा |
\v 16 हाइ नेलाइहेङ थाहा मान्थु,  नेलाइ परमेस्वरको ''मुन्दिर''  हिसुना, कालाउ  परमेस्वरको पबित्तरो आत्मा नेलाइता बासा हिखे |
\v 17 एदि हासुबुङ परमेस्वरको मुन्दिरहेङ नासा पाखे पानु परमेस्वर उङ्को द्-याङहेङ नासा पावा | हाइपालि ? हाइपालि पानि परमेस्वरको मुन्दिर पबित्तरो हिखे |   कालाउ इङ्को मुन्दिर नेलाइदोङ,स्वयम  परमेस्वरकको मुन्दिर |
\v 18  हासुबुङ ताइमिहेङङदोङ धोका माप्याको| एदि नेलाइ मध्येसो हासुलाउबुङ इदोइ सुमिङ्ता ताइमिहेङ ग्यानि सम्झेखे पानु उङ्को हाइदोङ मागिका जेनाको,  कालाउ कि वा जातिङकोङ ग्यानि जेङ्लि द्ववाको |
\v 19 हाइ ? हाइपालिपानु परमेस्वरको आगाता इदोइ सुमिङ्को बुद्दि हाइदोङ मागिका | धर्म सास्तरता इसिका लेखिका हि | वा बुद्दीमानि द्-याङगेलाइहेङ ओबालाइकोङ ताइको चालाख होइ फसेपावा |''
\v 20 धर्म सास्तरता इसिकाबुङ लेखिका हि:परमेस्वर बुद्दिमानि द्-याङ्को बिचार बुझिखे | वा गिखेकि इम्बालाइको बिचार बेकामे जेङ्खे |
\v 21 ओदोङ भाअ्सिङ नेलाइ हासुबुङ द्-याङ्गेलाइको बाखिन मापासु | हाइपानु गोताङ आनेमाने नेलाइको दोङ हि |
\v 22 पावल,अपुल्लोस,कालाउ केफास: सुमिङ,जिवन,सि:का,बर्तमान,भबिस्य इदोइ गोताङ नेलाइ कोदोङ |
\v 23 कालाउ नेलाइ येसु: ख्रिस्तको दोङ कालाउ येसु: ख्रिस्त चाहि परमेस्वरको दोङ हिका हि | 
\c 4
\p \v 1 एसापा द्-याङगेलाइ केलाइहेङ  ख्रिस्तको सेवक कालाउ परमेस्वरको गुप्त काथागेलाइ  गिलि दोका थान्याको | 
\v 2 हेदोइ बाहेक आवस्यक हि, या काथाको गिकालाइ भासिङ खान्धुरि योग्य थोहोरिलि गोइखे |
\v 3 याते नेलाइहेङ का जाचिका दोअ्नु कासेहेङ हाइदोङ मान्थु,कालाउ हिदोइबुङ द्-याङ आदालतपाहासो काङ्को  इन्साप जेङ्नु इदोइते काङ्को भाअ्सिङ जेन्जा म्हुइका काथा हि,  का ताइमिङ बुङ ताइमिको इन्साप मापाङ्का |
\v 4 काङ्को  ताइकोङ बिरुदता हाइदोङ  गल्ति पाका हिघा दोअ्का थाहा मान्थु | कालाउ या अर्थ या माज्याङ कि का निर्देस हिघा | कासेहेङ न्याय  पाका परमेस्वर खिनिङ हि |
\v 5 एसापाङ तोकिका समय खानतेङ लाम्फा दोङ न्याय मापा,'प्रभु मालोपा थिकापा र्हुम | वादोङ कितिकितिकाता म्होनाका काथागेलाइ फाइसालामकाता चुमावा,  कालाउ द्-याङ गेलाइको   हृयमको  म्होका काथागेलाइ उदाङ्गो पाप्यावा  | कालाउ प्रत्येक द्-याङ्गेलाइ परमेस्वरसो वा निङ्लि गोइका बाखिन निनावा |
\v 6 दादा-ओने,बाइ-ओने! का ताइको कालाउ अपोल्लोसको उदाहरण पितेङ, तिङपाघा |  कानेलाइको  भलाइको भाअ्सिङ  इदोइ लेखिका हिघा, कालाउ कि केलाइसो पबित्तरो  धर्मसास्तर  आन्सार बान्चिलि दोअ्सु,  |''जेलाउ नेलाइदोङ एनोङ्हेङ माया पाका कालाउ भेनाङ्हेङ मारेमका मापासु |
\v 7 बोमि खान्तेङ नेलाइ  हिदोइ  काथाता फरक हिसुना? नेलाइ दोफा हाइ हि रो? जेदोङ् नेलाइ निङ्का माको? कालाउ नेलाइ इङ्को निङ्का हिसुना पानुते या चाहि बरदान माको भाइपा पातेङ घम्न्डहोइ फुलिसुखेना
\v 8 नेलाइ आघाइसुन्हा नेलाइ धनि जेङ्लि दोअ्होसुइना, नेलाइ  बिनाङ राजा जेङ्का हिसुना |   नेलाइ  साचिकाङ राज्य पानु जेन्धाङ,  | कालाउ कि केलाइबुङ नेलाइ दोफाङ राज्य पालि ड्वाको | 
\v 9 कालाउ कासेहेङ इस्का लागिखे परमेस्वरदोङ केलाइ  प्रेरितगेलाइहेङ झाराङ खान्तेङ न्हुसो पाका हि | मारालाका  भोनोइतिता सि:का दण्ड पिलिको भाअ्सिङ निस्चित पाका हि | द्-याङ्को निङ केलाइ हिनाहि गोतेङ सुमिङ स्वर्गदुतगेलाइ कालाउ द्-याङ्गेलाइको भाअ्सिङ केलाइदोङ तमासा निङ्का भाइका बनाइका हि |
\v 10 केलाइ ख्रिस्तको भाअ्सिङ मुर्ख जेङ्का हिनाखे ,कालाउ  नेलाइ ख्रिस्ता बुद्दिमानी हिसुना केलाइ कोमजोर हिनाहि| कालाउ नेलाइ बलियाका हिसुना,    नेलाइको आदार हि कालाउ केलाइको  चाहि आनादार हि |
\v 11 एदोइ घडीठेकापा बुङ केलाइ म्हितुपाङ, कालाउ 'चि'  आम्लिकिपा हिनाहि,  कालाउ केलाइको नाङ्घाङ हिनाहि,  केलाइ  बेला-बेलाता दानाइ निङ्चातेङ हिनाहि केलाइको 'सा'  फिनु हाइदोङ मान्थु | 
\v 12 बान्चिलाको भाअ्सिङ केलाइ ,केलाइको खुरसो परिस्रम पानाखे ,द्-याङ्गेलाइ केलाइहेङ सराप पिखे कालाउ केलाइ इम्लाइहेङ आसिर्बाद पिनाखे | द्-याङ्गेलाइ केलाइहेङ खेदो पाखे कालाउ केलाइ सहिनाखे |
\v 13  केलाइको बदनाम पालाउ निन्दा पालाउ केलाइ प्रेमहोइ जोबाफ पिनाखे,  | एलाउ बुङ थेकापा केलाइ पृथ्वि,कालाउ सुमीङ्को फोहर जेङ्का हिनाहि |
\v 14 नेलाइहेङ लेदेर पालिको भाअ्सिङ का या काथा लेखिका माको | कालाउ नेलाइहेङ प्यारो ताइकोङ जामालगेलाइ भाइपा फम पातेङ सम्झाइलि को भाअ्सिङ या काथागेलाइ लेखिघा |
\v 15 ख्रिस्ता नेलाइको जेन्जाङ गुरुगेलाइ हि,  कालाउ  हेन्सा आबागेलाइ मान्थु |  ये:बानालसो ख्रिस्त येसु: ता का नेलाइको आबा जेङ्घा |
\v 16 एसाङ्दोङ नेलाइबुङ का भाइपाङ जेङ्सु दोअ्का सेउपाखा | 
\v 17  ओदोङ भाअ्सिङ का तिमोथिहेङ ना हिकाता दिङ्गिदोङ्खा | परमप्रभुता वादोङ काङ्को चान, का तिमोथिहेङ माया पाखा,वादोङ खान्धुरि पाहि | का ख्रिस्त येसु:ता हिसिका जिवन हिघाहि, का झाराङ्को थामेगेलाइको मण्डलिहेङ धिरपाघा  ,सो वा इङ्को गेलाइ फोम पापावा |
\v 18 नेलाइसो हेमि घमण्ड पातेङ हिका हि वाला. हाइपालिपानु इम्बालाइ सम्झिखे का आरोङ इम्बालाइ हिकाता माल्वाङ्का दोअ्तेङ |
\v 19 कालाउ का प्रभुको इच्सा जेङ्नु नेलाइकोता मार्फाङ  ल्वाङ्का, | कालाउ का उङ्को अहङ्कारि दयाङ्गेलाइको काथाताता माको,    कालाउ इम्बाइको  सरबुङ चाहि हाइ कुनु इङ्को पट्टा पाङ्का |
\v 20  हाइपालिदोनु परमेस्वरको राइजी काथाता ब्यक्त मापाङ,कालाउ सरबुङ्ता हि |
\v 21 नेलाइहेङ चाहि हाइ गोयाङ का नेलाइकोता दण्ड चुम्तेङ लोलिना ,माया कालाउ नम्रता चुम्तेङ लोलि ?
\c 5
\p \v 1 नेलाइको माझाता पातरनि  पाका पाप हि दोअ्का काथा पक्का जेङ्का हि , जातिङ्को इसिका अनैतिकता ते परमेस्वरको बारेता मागिलाइकोताबुङ मानिङ्खे | द्-याङगेलाइ दोअ्खे,आधिमि ताइको आबाको 'बे' हेङ बुङ ताअ्का हि |
\v 2 कालाउ एलाउबुङ नेलाइ ताइको बाखिन दोङ पासुखेना ! नेलाइहेङ ते दु:ख जेङ्लि गोइका  माको रो?  जेदोङ द्-याङ इन्सिका पाखे इङ्को हेङल नेलाइको माझासो दिगिल्सु |
\v 3 जिउता नेलाइदोफा मान्थुघा कालाउबुङ आत्माता का नेलाइदोफा हिघा | कालाउ का उङ्को द्-याङहेङ का इता हिका भाइपाङ न्याय पाहोइका |
\v 4  जेलाउ नेलाइ केलाइको प्रभु येसु:को मिङ्ता जोम्सुखेना , कालाउ का आत्माता नेलाइ दोफा ल्वाङ्का कालाउ नेलाइको प्रभु येसु:को सरबुङ नेलाइ दोफा ह्यावा |
\v 5 कालाउ उङ्को द्-याङहेङ साइतानको खुरता लाअ्पिसु,जेसाका कि वाको पापि स्वभाव नासाताको कालाउ वाको आत्मा चाहि प्रभुको दिनाता बान्चि पालि द्वाको |
\v 6 नेलाइको घमण्ड थिक माको ''आतुइसा साउिरहोइ गोताङ धिकाउरि दोङ साउरि बानाइखे ''या गिकाङ मान्थुना?  
\v 7 नावा साउरि बानाइलि बासि साउरि ओल्लापापि,कालाउ खिनिङ् नेलाइ नावा साउरिको धिकाउरि जेङ्स्वाना,  ख्रिस्त येसु जाइ केलाइको निस्तारको थुमा हिका हि, लाम्फाङ सेन्हाका हिघाहि |
\v 8 ओदोङ भाअ्सिङ केलाइ निस्तार उम चाइने,कालाउ बासि साउरि जेङ्का सेले चाहि माको | बासि साउरि पाप,  कुकाम कालाउ दुस्त कामको साउरि  माको,   निस्खोत सत्येताको सिङ्को सेले च्चाइने पबित्तरो कालाउ जातिङ्को सेले इदोइ दोङ |
\v 9 का नेलाइहेङ कसिबेरीको सङ्तता माहिसु दोअ्तेङ पातारा लेखेका हिघाका |
\v 10 याको माने,इदोइ सुमीङ्को कासिबेरिगेलाइ,दिकालाइ, खुकालाइ,मुर्तिपुजापाकालाइदोफाहेलाउबुङ सङ्गत मापासु दोअ्का माको,माकुनुते नेलाइ सुमिङ्सोङ बाहार हानिलि गोइधास्वाना |
\v 11 कालाउ इसिकाको सङ्गत मापासु दोअ्तेङ का नेलाइहेङ लेखिघा, ताइमिङ खान्धुरि ओनेदोअ्तेङ दोअ्खे ,पानु वास्ताबता उङ्को कासिबेरी,वा दिका,वा मुर्तिपुजापाका,वा मन्दामाताका,वा गोरा म्हाका वा खुका|इन्सिका दयाङ्गेलाइ दोफाङ योम्तेङ उमबुङ माचा |
\v 12 इङ्को जाइ मण्डलि बाहार हि,इम्बालाइ न्याय पालि काङ्को हाइ खाचो?:  हाइ नेलाइ मनडलिको लिताकोगेलाइहेङ न्याय पालि मागोयाङ रो? 
\v 13  बाहारकोगेलाइहेङ न्याय परमेस्वर दोङ पाखे ,धर्म सास्तरता इसिका दोअ्का हि,''दुस्त द्-याङ्गेलाइहेङ ताइको जेरसो सुतिपासु |
\c 6
\p \v 1 नेलाइ मध्येसो एमि द्-याङ भेनेङ ओने दोफा फेसुका हि पानु न्यायको भाअ्सिङ सेवकगेलाइ दोफा मान्हेतेङ अधर्मिगेलाइ कोता हानिलि हाइ वा आत पाखे रो? |
\v 2  हाइ नेलाइहेङ थाहा मान्थु ?  सुमिङ को न्याय  नेलाइदोङ पालि गोइनु ?   नेलाइ ता-ताइमिता म्हुइका खान्तेङ  म्हुइका मुद्दा हाइपालि मिलिपालि मादोसुखेना ?
\v 3 नेलाइ गिसुखेना भबिस्यता केलाइ स्वर्गदुतगेलाइको न्याय पाङ | एन्सापानु  इदोइ जिवनता जेङ्का बिसयको काथागेलाइ  बारका रो ?
\v 4 इसिका झगडागेलाइ नेलाइकोता हिपानु ,इन्सिका झगडागेलाइ दयाङ्जेलाइको आगाता ताअ्सुखेना,जेदोङ  दयाङगेलाइहेङ  मण्डलिको हाइदोङ मोलको माथानिखे |
\v 5  का नेलाइहेङ लेदर पालिको भाअ्सिङ इदोइ दोअ्खा ,नेलाइको समुहता,एमि ना एमि ग्यानि द्-ङगेलाइ न्हे ओनेकोगेलाइको माझाको झगडा मिलिपालि दोका बुद्दिमान द्-याङ हाइ जातिङ्को नेलाइकोता  हासुबुङ मानिङ्खे रो ?  |
\v 6 कालाउ एला,एनोङ ओने भेनेङ ओनेको बिरुदृता आदालतता हानिखे ,ओदोङ्बुङ  खान्धुरि मापाकालाइको आगाता | 
\v 7 नेलाइता एमिसो-भेनेङको बिरुदृता  मुद्दा घालिदोलिदोङ नेलाइको हार जेङ्लि|  भरू अन्याय हाइपालि मासहिलि ? भरु  थगिन्हातेङ माहिलि ?
\v 8 नेलाइ ताइमिङ गल्ति पासुखेना कालाउ बोमिहेङ थगिसुखेना,कालाउ अदोङ्बुङ  केलाइकोङ ख्रिस्तको दादा-ओनेगेलाइ दोफा |
\v 9 अधर्मिगेलाइ,परमेस्वरको राइजिको हक मानिनाङ दोअ्का हाइ नेलाइ मागिसुखेना ? धोका माचासु अनैतिक पाकालाइ,मुर्ति पुजापाकागेलाइ कासिबेरिगेलाइ,समलिङ्गिकगेलाइ,  गोरा म्हाकालाइ ,निन्दापाका लाइ,खुकालाइ, वाबाल-वाबाल दोफा जिम्कालाइ परमेस्वरको राइजि हकदार मानिनाङ | 
\v 10 खुकालाइ,दिकालाइ,म्हाकालाइ,निन्दा पाकालाइ, खुकालाइ, परमेस्वरको राइजिको हकदार मानिनाङ |
\v 11 नेलाइबुङ हेन्जाङ जसो इन्सीकाङ हिघासुखेना, कालाउ नेलाइहेङ झाका हि,पबित्तरो बानाइका हि , प्रभु ख्रिस्तको मिङ्ता कालाउ केलाइको परमेस्वरको आत्मासो निर्दोस बानाइका हिसुना|
\v 12 'गोताङ काथा काङ्को भाअ्सिङ एल्का हि,'' कालाउ गोताङ काथा फाइदा मान्थु, ''गोताङ काथा  काङ्को भासिङ एल्का हि |कालाउ का हिदोइबुङ काथाको बानधाइति माजेनाङ्का |
\v 13  ''उम हामुको भाअ्सिङ,  कालाउ हामु उमको भासिङ एइ,'' इदोइ थिकोङ एइ, कालाउ परमेस्वर इङ्को न्हेमिहेङ नासा पाङ, जिउ कासिबिर को भाअ्सिङ माको |  कालाउ प्रभुको भासिङ एइ कालाउ प्रभु जिउको   भासिङ हिखे |
\v 14 परमेस्वर ताइको सरबुङ्होइ प्रभु येसु: हेङ सि:का दामासो सिङ्चालपाहि,कालाउ केलाइहेङबुङ  वाको सरबुङ्सो सिन्हुपाङ, 
\v 15 नेलाइको जिउगेलाइ ख्रिस्तको अङ्गगेलाइ दोअ्का हाइ नेलाइहेङ थाहा मान्थु ?   हाइ का ख्रीस्टको अङ्गगेला चुम्पुतेङ  इङ्गेलाइ वेस्याको असुद्द अङ्ग बानाइलि? या कादापि माजेनाको |
\v 16 वेश्यादोफा ( पातरनि)   गासिका दयाङ जिउता'  इङ्को दोफा न्हेमि एनोदोङ जिउ जेनावा दोअ्का,नेलाइहेङ थाहा मान्थु ?   हाइपालिपानु इसिका लेखेका हि | 
\v 17 कालाउ जाइ प्रभु दोफा ए'जेङ्खे,   इङ्को वाको दोफा आत्माता एनोङ्दोङ जेङ्खे |
\v 18 कासिबेरिसो दुरे हिसु, आरु हिदोइबुङ खाल्को पाप जाइ दयाङ पाखे,  इङ्को जिउसो बाहार हिखे कालाउ वादोङ पाका कासिबेरि का अपराध तामिङ जिउको बिरोध जेङ्खे |
\v 19 नेलाइको जिउ पबित्तरो आत्माको मन्दिर दोङ,  जेदोङ पबित्तरो आत्मा नेलाइ परमेस्वरसो निङ्का हिसुखेना |  कालाउ वा नेलाइदोफा बासा हिखे  दोका हाइ नेलाइहेङ थाहा मान्थु |  नेलाइ स्वयम ताइको  माको |
\v 20 नेलाइहेङ ताका तिरितेङ चोल्का हि|अदोङ भाअ्सिङ नेलाइ परमेस्वरको महिमा पासु | 
\c 7
\p \v 1 नेलाइ कासेहेङ लेखेका काथागेलाइको बिसयता एला का चर्चा पाङ्का | वाजान द्-याङ बिहु मापाका दोङ रेम्का हि |
\v 2 कालाउ सहबासको अपराधको कारनसो,गोताङ वाजान द्-याङगेलाइको बे'' हिलि गोइखे,कालाउ गोतेङ बेजानको ताइको ''के''हिलि गोइखे |
\v 3 'के''ताइको ''बे''हेङ गोताङ' के' को होकगेलाइ प्याको जेदोङ एनोङ बे निङ्लि गोइखे कालाउ 'बे' बुङ ताइको के हेङ गोताङ 'बे''  को होकगेला प्याको,जेदोङ एलोङ के निङ्लि गोइखे |
\v 4 ताइको जिउहुता बेको हिदोइबुङ खाबारा मान्थुखे,  वाको जिउ हुता वाको 'के' को खाबारा हिखे | कालाउ ताइको जिउहुत्ता केको हिदोइबुङ खाबारा माहिखे | वाको जिउहुता वाको बेको  खाबारा हिखे |
\v 5 केबेको सम्बनध  जिउहेङ असुइकार मापासु , कालाउ नेलाइ निधिमिदोङ आधे समयको भाअ्सिङ सहबाससो दुरे हिलि मिलिसु | नेलाइ दोमचाकाइलिको भाअ्सिङ एसा पालि दोअ्स्वाना कालाउ एदोफाङ हिसु | एसा पाहे पानु साइतान नाङ्को कमजोरि जाच पालि मादावा |
\v 6  आतुइसा समयको भाअ्सिङ खेङ्सु  दोअ्तेङ का अनुमति को रूपता खिनिङ दोअ्खा | यासेहेङ आग्या मामानिपि |
\v 7 का ते चाहिखा झाराङ का भाइकाङ जेङ्सु कालाउ झाराङ द्-याङ परमेस्वरसो ताइको भाअ्सिङ बरदान निङ्का हि | एमि ए खालको बरदान निङ्का हिहे पानु भेनेङ,भेनेङ्दोङ खालको |
\v 8 एला बिहु मापालाइहेङ कालाउ रानडिगेलाहेङ(एकलमहिला)  का दोअ्खा:   नेलाइ का भाइपाङ बिहु मापासिङ एक्लाङ हिलि रेम्का जेनाङ |
\v 9 कालाउ ओबालाइ ताइमिहेङ काबुता  ताअ्लि मादोहेपानु,बिहु पाको ,कामबासना होइ थोसिनिलि खान्तेङ भरु बिहु पालि रेम्का हि |
\v 10 एला का बिहु पाकालाइहेङ इदोइ आग्या प्याङ्का | इदोइ काङ्कोसो माको,इदोइ प्रभुसो हि | 'बे' ताइको केसो माअ्लाताको | 
\v 11 कालाउ लाअ्हेपाहे पानु बुङ वा आरोङ बिहु मापाको, कि त वा ताङकोङ के दोफा आरोङ ल्वाको कालाउ मिलियाको के बुङ ताइको बे हेङ मालाताको |
\v 12 कालाउ आरुङ झाराङ्हेङ का इदोइ द्वाङ्का | इदोइ काथागेलाइ का दोअ्दोङ्खा,प्रभुकोसो माको |  एनोङ  ख्रिस्ता हिका ओनेको 'बे' हि जाइ ख्रिस्ता मान्थु,इन्सिका 'बे' वा दोफा हिलि राजि हि पानु वा उङ्को हेङ मालाताको |
\v 13 कालाउ प्रभुता एमि बेबालको खान्धुरि मापाका 'के' हि पानु वा एदि वाको दोफा हिलि राजि हिहे पानु वा बुङ वासेहेङ मालाताको |
\v 14  एनोङ खान्धुरि मापाका 'के' खान्धुरि पाका 'बे' सो वाबुङ पबित्तरो जेङ्खे ,कालाउ इन्साङ्दोङ खान्धुरि मापाका 'बे' सो  'के'  बुङ पबित्तरो जेङ्खे| इन्सा माजेङ्हेपानु ते नेलाइको चान-चामेन्दि सुदृद माजेङ्धावा ,कालाउ एला ओबालाइ पबित्तरो  हि |
\v 15 एदि खान्धुरि मापाकालाइ लाअ्लि,खाङ्नु,वासेहेङ इन्साङ पालि पि ,एन्सा जेङ्काता ख्रिस्ता के'बे'ता हिदोइबु खाबाराता माहिखे |
\v 16 परमेस्वर केलाइहेङ सान्तिमय जिवनको भाअ्सिङ काइका हि |  ''बे'' गेलाइ नेलाइबुङ ताइ-ताइको बे''हेङ बान्चिपालि दोस्वाना कि | न्हुसो हाइ जेनाङ वाला नेलाइ एला मागिस्वाना |ना ताइको बे'हेङ बान्चिपाली दोधाना कि |
\v 17 हिस्कालाउ बुङ झाराङ्हेङ जेदोङ अवस्थाता परमेस्वर वासेहेङ काइका समयता वा इङ्को कालाउ जेदोङ अबस्थाता वासेहेङ एला परमेस्वर ताअ्का हि एसापा झाराङ द्-याङ बान्चिपालि गोयाङ | इदोइदोङ नियम हि जेदोङ का गोताङ मण्डलिगेलाइहेङ प्याङ्का | 
\v 18 एदि हिदोइबुङ द्-याङ काइलाउ लाङ्फासोङ खतना जेङ्का हिहे पानु वा ताइको परिब्रतन पालि मागोयाङ | एदि खतना मापाका द्-याङ्हेङ काइहि पानि वा खतना पातेङ हिलि मागोयाङ | एदि खतना मापाका द्-याङ्हेङ काइहि पानि वा खतना पातेङ हिलि मागोयाङ |
\v 19 द्-याङ खतना पाका हि कि मान्थु इङको हिदोइबुङ बारका काथा माको | मुख्य काथा ते परमेस्वरको आग्या पालनदोङ  |
\v 20 झाराङ द्-याङ इन्सिकाङ अबस्थाता ह्याको जेदोङ अबस्थाता वासेहेङ परमेस्वरसो काइहि |
\v 21 परमेस्वर नासिहेङ काइलाउ ना चाकारिया हिहे पानु इन्सिकाको हिदोइबुङ खाल्को मतलब मापा | एदि ना मुक्त जेङ्लि दोअ्हेपानु नासेहेङ पिका मौकाको प्रयोग पा |
\v 22 परमेस्वर काइलाउ हिदोइबुङ द्-याङ चाकारिया हिहे  पानु वा प्रभुता मुक्त जेङ्खे कालाउ वा प्रभुको जेङ्खे | जेसाङ परमेस्वर काइलाउ एदि वा मुक्त हिघाहि पानु वा ख्रिस्तता चाकारिया जेङ्खे |
\v 23 नेलाइ दाम चुकाइतेङ चोल्नाकालाइ,ओदोङ भाअ्सिङ द्-याङ्को चाकारिया माजेङ्सु |
\v 24  दाइ-ओनेगेलाइ बाइ-ओनेगेलाइ ! एला परमेस्वर दोफा  नावा जिवनता,नेलाइ परमेस्वर सो काइका बेला जेसाङ आवस्थाता हिघासुखेना इङ्कोङ अवस्थाता हिलि गोइखे |
\v 25 एला का बिहु मापालाइगेलाइको बिसोयोता लेख्याङ्का,  कासेहेङ प्रभुसो आग्या मान्थु, कालाउबुङ का प्रभुको कृपा कालाउ एनोङ खान्धुरिसो,  का ताइको बिचारहोइ एनोङ सल्लाहा प्याङ्का | 
\v 26 इदोइ दुःख को बेला हि ओदोङ भाअ्सिङ का सोचिखा नेलाइ जेदोङ अबस्थाता हिसुना इन्सिकाङ अबस्थाता हिलि रेम्का हि |
\v 27 नेलाइको 'बे' हि पानु वाको सो अलग जेङ्का बिचार मापासु , एदि नाङ्को बिहु जेङ्का हिहेपानु खाति पोका बिचार मापासु, आरोङ बिहु पालि माभोसु | नेलाइ बिहु मापाकानु 'बे' भोका बिचार भारि मालागेसु |
\v 28  कालाउबुङ ना बिहु पानु इङ्को हिदोइबुङ पाप मान्थु ,कालाउ कन्या बेजान बिहु पानु उङ्को पाप माको | कालाउबुङ बिहु पाकालाइ जिवनता दुःख निनावा कालाउ का चाहिखा कि नेलाइ इन्सिकाङ समस्यागेलाइ सो दुरेहिसु |
\v 29 दाइ-ओनेगेलाइ कालाउ बाइ-ओनेगेलाइ ! काङ्को दोअ्लिको तात्पय: केलाइको भाअ्सिङ समय पोतोका हि | जाइ-जाइका 'बे' गेलाइ हि,बे' मान्थुकालाइ भाइपा हिसु |
\v 30 जाइ दु:खित हि इम्बालाइ दुःख मानिङ्का भाइपाङ ह्याका ,जाइ लेङ्चातेङ हि इम्बालाइ माल्लेङ चाका भाइपाङ ह्याको | आनेमाने चोल्कालाइ इम्बालाइ हाइदोङ  मान्थुका भाइपा ह्याको | 
\v 31 जाइ साङ्सारिक आमेता भाइपाङ व्यवहार पाखे इम्बालाइ इङ्को आमेनेता चासो मान्थुका भाइपाङ  ह्याको | नेलाइ एन्साङ दोङ हिलि गोइखे | हाइ पालि पानु इदोइ सुमिङ,जेदोङ अबस्थाता एला हि,धेमाङ बितितेङ हानाङ |
\v 32 नेलाइ चिन्तासो दुरे हिसु दोअ्का का चाहिखा बिहु माजेङ्का द्-याङ प्रभुहेङ हेसा लेङ्चापालि दोअ्तेङ प्रभुकोङ को बिसयता  फिक्री पाखे |
\v 33 कालाउ बिहु जेङ्का द्-याङ बे' हेङ हेसा लेङ्चापालि दोअ्तेङ सुमिङ्को काथाता चिन्ता पाखे |
\v 34 इसिका द्-याङ्को मन न्हेपाहा लागेका हिखे, बिहु माजेङ्का बेजानको जिउ कालाउ आत्मा न्हेलोङ्ता हेसा पबित्तरो हिलि दोअ्तेङ प्रभुकोङ काथाको बिसोयता चिन्ता पाखे | कालाउ बिहु जेङ्का चाहि हेसा ताइको बे' हेङ खु:सि ताअ्लि दोअ्तेङ सुमिङ्को काथाता फिक्रि पाखे |
\v 35 इदोइ काथा नेलाइ हुत्ता प्रतिबन्ध लगाइलिको भाअ्सिङ माको,भरु नेलाइको भलाइको भाअ्सिङ दोअ्तेङ हिघा,इदोइ उदेस्य होइ कि नेलाइ 'ए' मनको जेङ्तेङ प्रभु भारि भक्ति दोफा ठिक खाल्को जिवन जिउलि द्-वाको |
\v 36 एदि हिदोइ द्-याङ ताइमिदोफा र्-हुलि दोअ्का बेजानदोफा मारेम्का व्यवहार पाका ठानिखे|कालाउ एदि उङ्को बेजानको उमेर बुङ धल्किकाताङ हानिका हिहे पानु,वा बिहु पालि भोनु वा बिहु पालि द्वाङ | इन्कोता पाप मान्थु ,इम्बालाइ को बिहु जेल्लि गोयाङ |
\v 37 कालाउ जेदोङ द्-याङ ताइको मन पाक्का पाकाहि पानु जाइ हासुको बुङ करकापता परिका मान्थु,कालाउबुङ ताइको इच्सा हेङ काबुता ताअ्लि द्वाङ,कालाउ जाइ कन्याहेङ बिहु मापालि निर्नय पालिदोका हिहेपानु,इन्सिका द्-याङ्बुङ थिकोङ पाखे |
\v 38 एसापा जाइ कन्याहेङ बिहु पाखे,वा ठिकोङ पाखे,कालाउ जाइ बिहु मापाखे,वा झन असल पाखे |
\v 39 के''बान्चिपा थिकापा के कोङ खाबाराता 'बे' हि | कालाउ के'' सिहेपानु न्हुसो वा इच्सा पाका द्-याङ दोफा उङ्को बिहु पालि निङ्खे | कालाउ वा चाहि प्रभुको द्-याङ हिलि गोइखे |
\v 40 कालाउ वा एन्साङ हिहे पानु झन खु:सि जेनावा,इदोइ काङ्को बिचार हि,कालाउ का फोमपाखा कि का दोफाबुङ परमेस्वरको आत्मा हिका हि | 
\c 8
\p \v 1 एला मुर्तिता बलि पिका गुपुसुगेलाइको बियाको बिसयता का लेख्याङ्का ,केलाइ गिनाखे कि''केलाइ झाराङ्ता ग्यान हि''ग्यानहोइ'' नेलाइहेङ घमन्दि बानाइखे,कालाउ प्रेमहोइ भेनेङ बिकास जेङ्लि साघाइखे  पाखे |
\v 2 जाइ गिखा दोअ्का सम्झिखे वा गिलि गोइका ख़ास हाइदोङ काथा गिका मान्थुखे |
\v 3 कालाउ हासुबुङ परमेस्वरहेङ प्रेम पाखा दोअ्खे पानु  उङ्को द्-याङ्हेङ परमेस्वर नाल्खे |
\v 4 इन्सिकाङ मुर्तिता बलि चढाइका बिया चालि पिक बिसयता: केलाइ गिनाखे,सुमिङ्ता मुर्ति बास्तबता हाइदोङ माको,कालाउ केलाइ गिनाखे कि  परमेस्वर  बाहेक आरू हासु मान्थु  भरू वा 'ए' हिका हि |
\v 5 बादेलता कालाउ पृथ्विता मिङ खिनिङ्को दिरगेलाइ हि वाला ,जातिङ्को इसीका हेन्जाङ ''दिरगेलाइ'' कालाउ  ''प्रभुगेलाइ'' हि  |  
\v 6 कालाउ केलाइको भाअ्सिङ्ते एनोङ खिनिङ परमेस्वर हि, वा केलाइको आबा हिका हि | कालाउ वाको सोङ गोतेङ आमेने लोहि कालाउ केलाइ वाको भाअ्सिङ हिनाहि | कालाउ प्रभुबुङ एनोङ खिनिङ हि , वा येसु:ख्रिस्त हि | येसु:को तर्फसोदोङ गोताङ काथा जेङ्लि लोहि कालाउ केलाइता जिबन वाकोङ्सोङ हि |
\v 7 कालाउबुङ झाराङ्हेङ इदोइ ग्यान मान्थुखे, हेन्जा बासार लाम्फा हेथे द्-याङगेलाइ मुर्ति पुजा पाघाखे कालाउ इम्बालाइ इङ्को चढाइका बिया चाघाखे इम्बालाइ इङ्को मुर्ति चदाइका बिया भाइका सम्झिघाखे | इम्बालाइ ताइमिहेङ दोसि सम्झिखे |
\v 8 कालाउ चाका-आमका आमेनेहोइ केलाइहेङ परमेस्वरको नजरता ग्रहन योग्य माबानाइखे | माचालाउ बुङ हिदोइबुङ नाक्सान मान्थु | कालाउ चालाउबुङ हिदोइबुङ नाक्सान मान्थु कालाउ चालाउबुङ हिदोइबुङ फाइदा मान्थु |
\v 9 कालाउ ताइकोङ स्वतन्तरता  ख्याल ताअ्सु ताकि नाङ्को स्वतन्तरताहोइ इङ्को कमजोर खान्धुरि हिका द्-याङ्गेलाइ पापता मापरियाको |
\v 10 ना दोफा बुदिृद हि,कालाउ मुर्तिको मुन्दिता योम्लि कालाउ चालि नासिहेङ स्वतन्तर लागिखे | कमजोर खान्धुरि हिका हिदोइ द्-याङ नासिहेङ इन्ता चाकाताङ पाका तिङ्लि दावा,कालाउ वासेहेङ बुङ मुर्तिता चढाइका बिहा चालि मन ज्यावा,कालाउ वा इदोइ भुल काम सम्झियावा |
\v 11 नाङ्को ग्यानसो उङ्को दुर्बल ओने नासातावा,जाइको भाअ्सिङ येसु: सि:पिही |
\v 12  जेलाउ ना नाङ्को प्रभु येसु: ख्रिस्त हिका दाइ-ओने कालाउ बाइ ओनेगेलाइको बिरुदृद इन्सिका पाप पासुखेना इम्बालाइको बिबेकता चोत्त पिस्वाना कालाउ ख्रिस्तको बिरुददृ ना पाप पाना |
\v 13 एदि चाका आमेनेहोइ काङ्को ओनेहेङ पापता पतन पाहे पानु का आरोङ हेलाउबुङ बिहा माचाङ्का माकुनेते का काङ्को ओनेहेङ पतन पापाङ्का |
\c 9
\p \v 1 हाइ  का स्वतन्तर मान्थुघा? हिका !   हाइ का एमि प्रेरित माको?   हाइ का केलाइको प्रभु येसु:हेङ तिङ्का मान्थुघा ? हाइ नेलाइ प्रभुता काङ्को कामको सेका फल  माको रो?  
\v 2 का बोगेलाइको भाअ्सिङ प्रेरित माकोलाउबुङ कमसे कम नेलाइको भाअ्सिङ ते हिघा,   हाइपालिपानु प्रभुता काङ्को प्रेरित पदको साप नेलाइदोङ  हिसुना |
\v 3 काङ्को  बिसयको बिरुद्ता फुकालाइहेङ ,नेलाइको भाअ्सिङ काङ्को जवाफ याङ जेनाङ
\v 4 हाइ केलाइहेङ चाका आम्का खाबारा  ,मान्थु र ?
\v 5 हाइ केलाइहेङ्बुङ आरु प्रेरितगेलाइ भाइपा प्रभुको ओनेगेलाइ कालाउ केफास भाइपाङ केलाइहेङ बुङ 'बे'चुम्तेङ हानिलि केलाइको खाबारा मान्थु रो?  
\v 6 कालाउ हाइ बर्नाबास कालाउ का  खिनीङ  ताइको भाअ्सिङ जिवन बान्चिपालिको काम पालि गोइखे |
\v 7 ताइकोङ खर्च पातेङ हासु सेनाको काम पाखे ?   अगुरको मिलिङ्ता थिङ्तेङ फल हासु  माचाखे रो ? कालाउ  हासु ताइको  गाइ पोसिते दुधे माचाङ ?
\v 8 हाइ या गोतेङ काथागेलाइ का द्-याङ्को नजरसो खिनिङ दोअ्खा  रो? हाइ परमेस्वरको नियमबुङ इस्काङ माजेङ्खे ?
\v 9 हाइपालिपानु मोसाको व्यवस्थाता  लेखिका हि:''दाउनि पाका पियागेलाइको नुइता मुखाउरि माठुम्सु कालाउ इदोइहेङ चालि आम्लि सो मारोकेसु |'' हाइ परमेस्वरको पियागेलाइको बिसयता चिन्तापाखे रो |
\v 10  हाइ वा केलाइको भाअ्सिङ दोङ  इदोइ दोअ्का माको रो? केलाइको भाअ्सिङ  इदोइ लेखेका हि |    हाइपालिदोनु चोइका कालाउ दाउनि पाका उमको आधे भाग उम लिङ्लि आसासो चोइखे कालाउ दाउनि पाखे |''
\v 11  एदि केलाइ इम्लाइगेलाइको माझाता आत्मिक चालाइ बिका हिनाहि पानु, ? कालाउ इम्बालाइको  भौतिक आनेमाने चेहेपानु, हाइ उङ्को अति जेङ्जि रो ?
\v 12 एदि जेलाउ बोगेलाइसो  नेलाइ दोफा एन्साङ सम्पतिको खाबारागेलाइ दाबि पाहेपानु  हाइ केलाइको झन हेन्जा हक मान्थुरो ? 
\v 13 हाइ नेलाइ मागिसुखेना मुन्दिरता सेवा पाका मन्दिरसोङ चालि आम्लि निनाङ ? हाइ नेलाइ मागिसुखेना बेदिता भेति पिका गेलाइ भेतिको भाग निनावा ? 
\v 14 ये-बानाल, बानाल पाकागेलाइ बुङ इस्काङ ,ये-बानाल पाका द्-याङगेलाइ  ये:बानाल काम पाकासोङ  जिवन बान्चिपाको गोइखे दोअ्तेङ  प्रभु आग्या पिहि |
\v 15 कालाउ इदोइ  खाबारागेलाइ मध्येसो का हिदोइबुङ कोङ चालाइका मान्थुघा , कालाउ का काङ्को भाअ्सिङ इसीकाङ वेबास्था जेनाको दोअ्तेङ का इदोइ लेखेका मान्थुघा| हाइपालिपानु काङ्को गर्व पाका काथासो, हासुबुङ कासेहेङ रोकिखे पानु भरू सि:लि सोबाइयाङ |
\v 16 एदि का ये-बानाल, बानाल पाखा कालाउ बानाल काङ्को इङ्कोको गर्बको कारन हाइदोङ  मान्ठु | इदोइ काङ्को कर्तब्य दोङ का पालि  बाध्य  हिधा  | काङ्को भाअ्सिङ दुःखको काथा हि एदि का ये-बानाल, बानल मापानु |
\v 17 एदि का ताइको इच्सासो इदोइ काम पाखा पानु वा ये-बानाल,बानाल पानु कासेहेङ इनाम हि |एदि का काङ्को इच्साहोइ पाका माकोलाउबुङ कासेहेङ ये-बानाल,बानाल  एनोङ आग्या सोमपि पिहि |  
\v 18 कालाउ इस्का जेङ्लाङ काङ्को इनाम हाइ वाला  ? काङ्को इनाम केवल  इदोइ झोको खिनीङ दोङ  कि: ताका माकोसिङ ये-बानाल, बानाल पालि निनाको, कालाइ ये:बानाल,बानाल पालाउ निङ्का पुर्न हक दाबि पालि मागोयाको |
\v 19 हाइपालिपानु का दयाङ्गेलाइसो स्वतन्तर हिलाउबुङ का झनजेन्जाहेङ जितिली ड्वाको दोअ्तेङ  का| ताइमिङ झाराङ्को बान्धाइति बानाइका हिघा |
\v 20 यहुदिगेलाइहेङ जित्याङ्का दोअ्तेङ यहुदिगेलाइको भाअ्सिङ का यहुदी भाइपाङ जेङ्घा | व्यवस्थाको  खाबाराता हिकालाइहेङ जितियाङ्का दोअ्तेङ का ताइमिङ व्यवस्थाको खाबाराता मान्थुलाउबुङ, कालाउ व्यवस्थाको खाबाराता हिकालाइको भाअ्सिङ् ,व्यवस्थाको खाबाताङ हिनाङ भाइपा  जेङ्का  |
\v 21 व्यवस्थाको बाहार हिकालाइहेङ जितितेङ चुमालि ड्वाको दोअ्तेङ व्यवस्थाको बाहार  हिकालाइको भाअ्सिङ, काव्यवस्थाको बाहार हिनाङ भाइका जेङ्घा|  कालाउ परमेस्वरको व्यवस्थासो का स्वतनर मान्थुघा, का ख्रिस्तको   व्यवस्थाको   खाबाराता हिघा|   
\v 22 कमजोरिगेलाइहेङ (हुइका)  जितियाङ्का दोअ्तेङ कमजोरिगेलाइको (हुइका)भाअ्सिङ का हुइका जेङ्घा| गोताङ प्रकारको  उपायसो एमि ना एमिहेङ बान्चिपाली ड्वाको दोअ्तेङ,झाराङको भाअ्सिङ का गोताङ थोक जेङ्घा | 
\v 23 ये-बानालको आसिसगेलाइको जोम्लि ड्वाको दोअ्तेङ ये:बानालकोङ खातिर का इदोइ गोताङ थोक पाखा | 
\v 24 हाइ नेलाइहेङ थाहा मान्ठु,  धाअ्काता, धाअ्कालाइ जाराङ धाअ्खे,  कालाउ पुरस्कार चाहि एमि खिनीङ द्-याङ निङ्खे | ओदोङ भाअ्सिङ नेलाइ धाअ्सु कालाउ परुस्कार निङ्लि गोइपा |
\v 25 खेलता भाग र्हुका खेलाडी  गोताङ थोकता आत्मासयममि हिलि गोइखे  कालाउ नियम पालन पालि गोइखे |  इम्बालाइ नासा जेङ्तेङ  हानिका मुकुट निङ्लिको भाअ्सिङ इनस्का पाखे | कालाउ केलाइ चाहि हेलाउबुङ मानासाका पुरस्कार निङ्लि एसा पानाखे  |
\v 26 कालाउ का हिदोइबुङ लक्ष्य मातासिङ का माअ्धाताङ्का, भेर्मता भुकुन्दि आका(तोका) भाइपा का भुकुन्दी माअ्तोकाङ्का |
\v 27 कालाउ का ताइको जिउहेङ उन्थुइ भाइपा थाङ्का व्यवहार पाङ्का,  का वासेहेङ काबुता ताताङ्का, ,पाकानु बो द्-याङ्गेलाइ बानाल पातेङ न्हुसो का ताइमिङ परमेस्वरसोङ अयोगय जेनाङ्का |
\c 10
\p \v 1 दादा-ओने,बाइ-ओने,केलाइको लाम्फाको आजाइ आजु हुत्ता हाइ जेङ्हि ओदोङ नेलाइ गिसु दोतेङ का इच्सा पाखा |  आजाइ-आजुगेलाइ झाराङ बादेलको लेता हिघाहिखे,कालाउ या गोताङ समुन्द्र पाहासो तेघाखे |
\v 2 इम्बालालाइ झाराङ बादेल कालाउ स्मुन्द्र्ता मोसादोफा बप्तिस्त्ता निङ्का हिघाहि |
\v 3 ओबालाइ झाराङ एनोङ दोङ आत्मिक उम चाहि |
\v 4 कालाउ इम्बालाइ झाराङ एनोङ दोङ आत्मिक चि आमि,   हाइपालिपानु इम्बालाइ वादोफाङ  तेगिल्का आत्मिक लाखको चि आमहि,इङ्को लाख चाहि ख्रिस्तदोङ हिघाहि |
\v 5 कालाउबुङ इम्बालाइ मध्ये हेन्जाङ दोफा परमेस्वर सनतुस्त माजेङ्हि , कालाउ इम्बालाइ   मारालाअ्का भोनोइता उदादाङका नासाहि |
\v 6 ओबालाइ भाइपाङ केलाइको मारेम्का इच्सा माबानाइने दोअ्तेङ एदोइ काथा केलाइको चेताउनिको भासीङदोङ |   
\v 7 नेलाइता आधिमि मुर्ति पुजा मापाका हि वाला ,सास्तरता इदोइ लेखिका हि:''द्-याङ्गेलाइ चालि कालाउ आम्लि योमि | कालाउ न्हालिको भाअ्सिङ ल्होहि |''
\v 8  केलाइ योन अपराधता माफस्याइने, जेसाङ इम्बालाइ मध्ये हेथेते फसेहि, कालाउ ''एनिताङ इम्बालाइ नहे कुरि सुम हाजार सि:हि | 
\v 9 केलाइ प्रभुहेङ जाचिलि माएल, जेसा इम्बालाइ मध्ये हेथेते पाहि ,   कालाउ पुय्याँगेलाइ पाहासो सि:हि,
\v 10 कालाउ केलाइ गनगन पालि माएल,  एसापा इम्बालाइ मध्ये आधिमि पाहि,   कालाउ  स्वर्गदुत पाहासो से:हि |
\v 11 नेलाइहेङ जेथेबुङ ल्होहि इदोइ उदाहरन गेलाइ दोङ, कालाउ केलाइको सिक्स्याको भाअ्सिङ इदोइ लेखिका हिघाहि | केलाइ इस्का दिनाता जियाइनाखे,इदोइ गोताङ लाम्फाको इतिहास गेलाइ ओताहोइ |
\v 12 ओदोङ भाअ्सिङ जाइ भानाइखे कादोङ दोअ्तेङ,  ल्होखे वा होसियार ह्याको माकुनुते वा लोनावा  |
\v 13 द्-याङयागेलाइकोता लोका जाच  बाहेक बो जाचता परिका मान्थुसुन्हा,   परमेस्वर खन्धुरी योग्यो हि,  वा  नेलाइहेङ नेलाइको सरबुङसो बाहारको जाचता परिलि माप्याङ,  कालाउबुङ जाच दोफा-दोफाङ खाअ्का दामाबुङ  बानाइप्याङ्का | कालाउ एसापा इदोइ्  इङ्को सहिलि सर्मथ हिसुवाना |
\v 14 ओदोङ भाअ्सिङ,काङको सानाइतिगेलाइ,मुर्ति पुजागेलाइसो  हिन्जाङ दुरे हिसु |
\v 15 बुदिृदमान द्-याङ्गेलाइ भाइपाङ पातेङ का दोअ्खा ,  काङ्को दोअ्का काथा ताइमिङ बिचार पाखे;
\v 16 जेदोङ आसिसको जाम बातिको भाअ्सिङ केलाइ आसिस र्हेनाखे, हाइ इङ्को ख्रीस्टको हितिता जेङ्का जोम्काता माको रो?   इङ्को तोले, (सेले)   जेदोङ केलाइ पोङ्नाखे,   हाइ इङ्को ख्रिस्तको जिउता हिकाता जोम्का माको रो ? 
\v 17 तोले(सेले)  एनेङ्दोङ  हि ,कालाउ हिन्जाङ हिलाउबुङ  केलाइ  एनोङ्दोङ जिउ  हिनाखे |    हाइपालीपानु केलाइ झाराङ एनोङ्दोङ तोलेसो  चानाखे |  
\v 18  इस्राएलको द्-याङ्गेलाइको बारेता सोचिसु ,भोख पिका आमेने चाकालाइ, हाइ बेदिता माजोम्हि वाला रो ? 
\v 19 काङ्को भानाइ इदोइ माको ?  हाइ मुर्तिता चदाइक आमेने हाइदोङ रो ? रेम्का हि |   इदोइ मुर्तिदोङ हाइदोङ चिज रो? 
\v 20 कालाउ का हासुहेङ हाइ दोताहा:  इन्सा माको, कालाउ का एदोइदोङ दोअ्लि खाङ्खा,कि मुर्ति पुजापाकालाइ जाइ भोख पिखे, इङ्को परमेस्वरहेङ माको, कालाउ साइतानहेङ चढाइखे,   कालाउ नेलाइ भुत,मासानगेलाइ दोफाजोम्सु  दोअ्तेङ का माचाहिखा |
\v 21 नेलाइ साइतानको जाम बातिसो कालाउ प्रभुको जाम बातिसो न्हेनोङ सोङ आम्लि माद्वस्वाना | नेलाइ प्रभुको चाङ-चाउकि  कालाउ भुतको चाङ्चाउकिता न्हेपाहा् चालि दोअ्स्वाना | 
\v 22 हाइ केलाइ प्रभुहेङ चेरताम्पापिली?  हाइ केलाइ वा खानतेङ सरबुसाइका हिनाहि रो ?
\v 23 'गोताङ काथाको न्यायनिसाप हि ''|''कालाउ गोताङ काथा केलाइहेङ फाइदा मान्ठु,र | गोताङ काथागेलाइ दोअ्लि खाबारा हि, ''कालाउ गोताङ काथा गेलाइसो बलियाका मापाङ |
\v 24  हासुबुङ ताइको खिनिङ रेम्फा ज्याको मादोसु,कालाउ ताइको डेरागेलाइको भोलाइ भोसु |   
\v 25 बिहा दोकानगेलाइता हाइ पिखे ? मनको खातिर नेलाइ माहिसिङ चासु | 
\v 26 ना इदोइ चालि द्वावाना''हाइपालिपानु इदोइ पृथ्वि कालाउ इता हिका गोताङ प्रभुकोङ |''
\v 27 एदि हिदोइबुङ खान्धुरि मापाका द्-याङ नासेहेङ भातियारता काइनु ना हानिलि मन जेङनु प्रस्न मापा,  नाङ्को आगाता जेदोङ ताअ्पिखे मनको खातिर  हाइदोङ माहिसिङ चा |
\v 28 कालाउ हासुबुङ ''इदोइ बिहा मुर्तिता बलि चढाइका हिघाखे ''दोअ्नु इदोइ  दोअपिपिकाको मनको खातिर माचासु, |
\v 29 नाङ्को माको,कालाउ वाको मनको खातिर काङ्को, स्वतन्तरता बोमिको  बिबेकहोइ हाइपालि जेङ्लि रो ?
\v 30 एदि का  दन्यबाद पितेङ चाखापानु ,का परमेस्वरहेङ धन्यबाद पितेङ चाका  उमता हाइपालि काङको निन्दा पासुखेना ?
\v 31 ओदोङ भाअ्सिङ चाहे नेलाइ चासु,आम्सु,जेदोङ पासु, कालाउ इदोइ परमेस्वरको महिमाको भाअ्सिङ पासु |
\v 32 एसापा हासुहेङ्बुङ चोट जेङ्का काम मापासु ,चाहे  यहुदिगेलाइ चाहे ग्रिक गेलाइ,चाहे परमेस्वरको मण्डलिगेलाइ ह्याको |
\v 33 जेसाङ का बुङ पाक गोताङ कामता गोताङ द्-याङ्गेलाइहेङ खु:सि पिलि भोअ्खे, का ताइकोङ माको, | कालाउबुङ हेन्जाङ द्-याङ्गेलाइको भलाइको भोअ्खा ,ताकि का नेलाइको उद्दार जेनाको | 
\c 11
\p \v 1 काङ्को अनुसरन पाका जेङ्सु,  जेसाङ का ख्रिस्तको अनुसरन पाखा|
\v 2 का नेलाइको बाखिन पाखा, कारन हाइदोनु नेलाइ गोतेङ बिसयता कासेहेङ फोमसुखेना, कालाउ का पिका सिच्सागेलाइ नेलाइ ठिकसो पालाना मानिसुखेना |
\v 3  कालाउ  नेलाइ इदोइ गिसु दोअ्का का चाहिखा ,झाराङ द्-याङ्को  पुरुङ  येसु: ख्रिस्त हिका हि, कालाउ तिरिको पुरुङ वाको के दोङ, कालाउ ख्रिस्तको पुरुङ परमेस्वर हिका हि |
\v 4 दोमचाकाइलाउ माकुनु अगवामनि दोअ्लाउ ताइको पुरुङ थुमका द-याङ ताइको पुरुङको अनादार पाखे |
\v 5 कालाउ पुरुङ खुला ताअ्तेङ दोमचाका,  कालाउ अगमबानी दोअ्का तिरि ताइको पुरुङ्को वादोङ  अनादार पाका हिखे |हाइपालिपानु या  वाको ताइको पुसुङ मुन्धाइति पाका भाइका जेङ्खे |
\v 6 हिदोइबुङ तिरि ताइको पुरुङ माथुम्हे पानु,भरू वा  गोतेङ पुसुङ सिपाको  | कालाउ पुसुङ सिपालिकि,मुन्धाइलि तिरिको भाअ्सीङ लेदरलुका काथा जेङ्खे पानु वा  ताइको  पुरुङ्ता नोसोइ तुअ्ताको |
\v 7 वाबाल ताइको पुरुङ ठुम्लिमाएल , हाइपालिपानु ? वा परमेस्वरको प्रतिरुप कालाउ महिमा |   कालाउ तिरिचाहि,वाबालको माहिमादोङ |
\v 8 हाइपालिपानु,तिरिसो वाबाल लोका माको,कालाउ तिरि चाहि  वाबालसो लोका | 
\v 9 कालाउ तिरिको भासिङ  वाबाल सिरजाइका माको, कालाउ तिरि वाबालको भासिङ सिरजाइ |
\v 10 कालाउ इङ्को भाअ्सिङ स्वर्गदुतगेलाइको खातिर बुङ तिरि ताइको पुरुङ नोसोइहोइ ठुम्ली गोइखे |
\v 11 कालाउबुङ प्रभुता तिरि,वाबालसो तिरि स्वतनतर माजेङ्खे, नाते तिरिसो वाबालदोङ |  
\v 12 हांइपालिपानु जेसाङ वाबाल सो तिरि जेङ्हि, इनसाङ् वाबाल तिरिसो जोलोम जेङ्खे | कालाउ इदोइ बास्ताबता गोतेङ काथा परमेस्वरसोङ लोखे |
\v 13 इदोइ ताइमिङ निर्नय पासु ,हाइ तिरि ताइको पुरुङ माठुम्सीङ परमेस्वरहेङ दोमचाकाइलि तिरिहेङ सोबाइखे रो ? 
\v 14 र्-हिङ्का पुसुङ ताअ्लि वाबालको भाअ्सिङ लेदेरका काथादोङ दोअ्नु  हाइ  प्रकृक्तिबुङ  केलाइहेङ मधिरपाखे रो ? 
\v 15 कालाउ हि्ङका पुसुङ हिलि तिरिको भासिङ सम्मानको काथा जेङ्खे, तिरिहेङ ताइको पुरुङ ठुम्लिको भाअ्सिङ हि्ङका पुसुङ पिका हि |
\v 16 कालाउबुङ इदोइ बिसयता हासुबुङ द्-याङ एला थेकापा गालाबाजि पालि भोखे पानु,  केलाइ चाहि आरु हिदोइ बुङ  मान्यता मापिनाखे,  नाते परमेस्वरको मण्डलिगेलाइ प्यावा |
\v 17 एला इदोइ आदेस पिलाउ का नेलाइको बाखिन मापाङ्का, हाइपालिदोनु नेलाइ सोबाउता जोमलाउ रेम्का चाहि माजेङ, भुरु झन नेलाइहेङ हान्तिदोङ जेङ्खे |
\v 18 हाइपानु लाङ काथा ते,का हिङ्दोङ्खा एदोफाङ मन्डलिता जेलाउ नेलाइ जोम्सुखेनाना नेलाइता फाटो जेनावा,   दोअ्का का हिङ्खा |    कालाउ आधेजोसो  का इङ्कोङ्बुङ खान्धुरि पाखा |
\v 19 नेलाइमध्ये साचो द्-याङ्गेलाइ नाल्लिको भाअ्सिङ नेलाइता मनमामिलिसुली आबस्यकङ हि,   
\v 20 जेलाउ नेलाइ झाराङ एदोफाङ जोम्तेङ चाका-आम्का चाहि बास्तबता प्रभुको भोजमाको |
\v 21 हाइपालिपानु जेलाउ नेलाइ चालि  योमलाउ झाराङ ताइको उम चालि तेङ्खे,कालाउ आधिमि म्हितुपाङ हिखे कालाउ आधिमि चाहि गोराहोइ म्हाका हिखे |
\v 22 हाइ नेलाइको चालि-आम्लिको भाअ्सिङ ता-ताइमिको सा मान्थु रो ?हाइ नेलाइ परमेस्वरको  मण्डलीलिहेङ तुच्स थानिखेना कालाउ हाइदोङ मान्थुकालाइहेङ अपमान पासुखेना ?कानेलाइहेङ हाइ दोअ्लि? हाइ का याको भाअ्सिङ नेलाइको बाखिन पालि ? का सिलाउबुङ बाखानाइ मापाङ्का
\v 23  नेलाइहेङ का इङ्कोङ सिकस्या पिदोङ्खा जेदोङ का प्रभुसो निङ्घा: इङ्को सोम्पिखा,   जेदोङ दिना न्हिसिन्ता रिमनिनचाहि येसु:  कोकोङ न्हिसिनता तोले चाहि |
\v 24 कालाउ वा धन्यबाद पिलि दोअ्तेङ वा तोले पोङ्हि, कालाउ दोअ्हि |''इदोइ नेलाइ भाअ्सीङ काङ्को जिउ, दोङ,इदोइ नेलाइको भासिङ | या काङ्को फोमको पालिको भाअ्सिङ इदोइ पासु |''
\v 25 एन्साङ्पातेङ चालिदोअ्ङते वा जाम बाति चुमतेङ एसा दोअ्हि, इदोइ जामबाति काङ्को हितिता हिका नावा  कारारदोङ |   जेलाउ- जेलाउ नेलाइ  इदोइ आमस्वाना, कोङ्को फोमता आमतेङ हिसु |'' 
\v 26 हाइपालिपानु जेलाउ- जेलाउ नेलाइ इदोइ तोले चासुवाना कालाउ इदोइ जामबातिसो आम्सुखेना, वा मालोपाभरि नेलाइ  प्रभुको सि:का घोसना पासुखेना |
\v 27 ओदोङ भाअ्सिसि जाइ अयोग्य रितसो प्रभुको तोले चाखे,  कि प्रभुको जामाबातिसो आम्खे, पानु,उङ्को दयाङ प्रभुको जिउ कालाउ हितिहेङ अपबित्तरो बानाइकाता दोसिली थोहोरिखे |
\v 28 गोताङ दयाङ ताइमिहेङ जाचायाको,कालाउ खिनीङ वा तोले चाको, कालाउ जाम बातिसो आम्माको | 
\v 29 हाइपालिपानु इङ्को प्रभुको जिउहेङ मानाल्सिङ जाइ चाखे कालाउ आम्खे वा इङ्को चाका कालाउ आम्का कारनसो ताइमिता दण्ड चुमावा | 
\v 30 ओदोङ भाअ्सिङ इसिका कारनसो नेलाइमध्येसो हेन्जाङ जोसो मासाधिका,हुइका हिसुना, कालाउ हेथेते चाहि  कालाउ सि:लि दोअ्होइ|
\v 31 कालाउ केलाइ जातिङ्कोङ ताइमि- ताइमिहेङ ठिकसो जाचिहेपानु,  केलाइहेङ परमेस्वर न्यायता मापरियाङ |
\v 32 कालाउ जेलाउ प्रभु केलाइहेङ न्याय पावा,  कालाउ केलाइहेङ दु:खबुङ प्याङ, ताकि केलाइ सुमिङ दोफा  वादोङ एल्का मार्ग प्रदसनको भासिङ केलाइहेङ अनुसासन तातावा याकि एदोङ दुनियाको आरू द्याङगेलाइ भाइपाङ नेलाइ हेङ दण्ड माल्गायाको दोतेङ वादोङ एसा पाखा |
\v 33 ओदोङ भाअ्सिङ काङ्को दाइ-ओने,बाइ-आनाउगेलाइ,जेलाउ नेलाइ चालिको भासिङ जोम्सुखेन्हा एमिसो-भेनेङ्हेङ  र्हुम्सु |
\v 34 एदि आधिमि म्हितुका हि पानु ताइकोङ सा ता चाको ,माकुनुते ए-दोफाङ जोम्लाउ नेलाइ दन्दको भागि जेङ्स्वाना, आरोङ काथागेलाइकोबारेता इङ्को का जेलाउ लाङ्का, कालाउ दोअ्ताङ्का |
\c 12
\p \v 1 दादा-ओने,बाइ-आनाउगेलाइ,एला का भोखा हाइ नेलाइ आत्मिक बरदानगेलाइको बारेता अनजान माजेङ्सु दोअ्का काङ्को इच्सा मान्ठु |
\v 2 नेलाइहेङ थाहादोङ हि कि, जेलाउ नेलाइ  खन्धुराइ हिघासुखेना,  कालाउ एनोङ ना एनोङ प्रकारसो नेलाइ ताइमिदोङ प्रभाव जेङ्तेङ नेलाइ नुइ धुइलि मादोका मूर्तिभारि मन पासुना |
\v 3 नेलाइहेङ दोअ्खा इदोइ काथा गिसु,कि परमेस्वरको आत्मासो  नुइ धुइका हासुबुङ,''येसु : स्रापित ज्याको  मादोखे''कालाउ पबित्तरो आत्मा खिनीङ ''येसु:दोङ प्रभु  हि''दोअ्लि  ड्वाङ |
\v 4  आत्मिक बरदान गेलाइ परिपरिको हिखे कालाउ इङ्को एनोङ्दोङ आत्मासो जेङ्खे |
\v 5 सेवा पाका तरिका भेनाङ-भेनाङ हि ,गोतेङ इङ्को उपायगेलाइ एनोङ्दोङ इङ्को प्रभुसोदोङ,  हाइपालिपानु प्रभु एनोङ्दोङ हि |
\v 6 कालाउ कामगेलाइ हेन्जा परिपरिको हि,  कालाउ अदोङ परमेस्वर गोताङ मानिमुइ जातिहेङ  इङ्को  काम पालि  प्रेरेना  पिखे |
\v 7 झाराङ्को भोलाइको भाअ्सिङ पबित्तरो आत्माको काम प्रकत जेङ्लि झाराङहेङ पिका हि | 
\v 8 आधिमिहेङ पबित्तरो आत्मासो बुद्दिको   काथा दोअका , आधिमिहेङ एनोङ पबित्त्तरो आत्मा आन्सार   ग्यानको  काथा दोअ्का| 
\v 9 आधिमिहेङ ओदोङ पबित्तर आत्मासो खान्धुरि पाखा,आधिमिहेङ ओदोङ एनोङ पबित्तर आत्मासो मासाधिका एल्पाका बरदान गेलाइ पिकाहि,
\v 10 आधिमिहेङ भारबुसाइका कामगेलाइ पाका,आधिमिहेङ अगम बानिदोका,आधिमिहेङ आत्मागेलाइ नाल्का छाल्लिदोका,आधिमिहेङ परिपरिको भासा गेलाइ धुइका,आधिमिहेङ चाहि इङ्को भासागेलाइको माने खोलि पिका |
\v 11 कालाउ इदोइ गोताङ ओदोङ एमि पबित्तर आत्माको काम गेलाइ दोङ | वा झाराङहेङ वाको मन आनुसार बरदान पिखे |
\v 12 हाइपालिदोनु जेसाङ जिउ एलोङ हि,कालाउ इङ्कोको हेन्जाङ अङ्ग गेलाइ हिखे,कालाउ जिउको गोताङ अङ्गगेलाइ हेन्जा हिलाबुङ जिउ चाहि एनोङ दोङ हिखे,ख्रिस्तबुङ इन्सिकाङ हि |
\v 13 हाइपालिपानु एनोङ दोङ पबित्तर आत्मासो केलाइ झाराङ एनोङ्दोङ जिउता ब्पतिस्ता निङ्का हिनाहि चाहे इङ्को यहुदि चाहे इङ्को ग्रिक,बन्धाइति चाहे मुक्त जेङ्का, केलाइ झाराङ हेङ एनोङदोङ पबित्तर आत्मासो आम्लि पिका हि |
\v 14  हाइपालिदोनु जिउ एनोङ्दोङ अङ्गसो खिनिङ माको भरु हेन्जा अङ्गगेलाइसो बानाइका हिखे |
\v 15 एदि खोकोइ ''काखुर माको,एन्सापाङ का जिउको अङ्ग माको'' दोअ्हि पानु,हाइ इङ्को जिउको अङ्को माजेङ्खे रो ?
\v 16 कालाउ न्हातोङ ''कामिसियाँ माको,एन्सापा का जिउको अङ्ग माको'' दोअ्हेपानु,इङ्को जिउको अङ्ग माजेङ्खे रो ?
\v 17 एदि गोताङ जिउ मिसियाँ हिनुते हिसोसो हिङ्लि?एदि गोताङ जिउ न्हातोङ हिनुते न्हुम्ली हिसोसो?
\v 18 कालाउ परमेस्वर ताइको इच्सा आन्सार जिउता गोताङ परिपरिको अङ्गगेलाइ सोबाइपा सारीपा  ताअ्पिका हि |
\v 19 एदि इङ्को गोताङ एनोङ्दोङ अङ्ग हिनुते कालाउ जिउ हिसो  ह्यावा  ?
\v 20 कालाउ अङ्गेलाइ हेन्जा हि, कालाउबुङ जिउ चाहि एनोङ्दोङ |
\v 21 मिसियाँ, खुरहेङ '' नाङ्को आवस्यक मागोयाङ '' दोअ्लि मादोअ्खे, कालाउ पुरुङ्बुङ  खोकोइहेङ''कासेहेङ नेलाइको दरकार मान्थु'' दोअ्लि माद्वाववा |
\v 22 भरु जिउका झन हुइका तिङ्का अङ्गगेलाइ दोङ माजेङ्सा माजेङ्का हिखे |
\v 23 जेदोङ जिउको इङ्को अङ्गेलाइहेङ केलाइ आतुन्सा महत्वक थानिनाखे,इङ्कोहेङ केलाइ थुप्रो आदार पानाखे | आगाताङ देखाल पालि मादोअ्का अङ्गगेलाइहेङ केलाइ हेन्जा भद्रदोफाङ ताअ्नाखे,
\v 24  आगाताङ तिम्पालि माअ्दोका केलाइको अङ्गेलाइहेङ ओसारापा रेम्फा ताअ्लि मागोइखे|कालाउ परमेस्वर केलाइको जिउहेङ सोबाइपा सारिपाका हि,  कि बेकामको अङ्गेलाइहेङ इस्तु आदार पाका हि |
\v 25 ताकि जिउता मन्दा माताका माज्याको, कालाउ अङ्गगेलाइ एमिसो भेनेङको भाअ्सिङ ए खालको वास्ता पासु |
\v 26 एदि एनोङ अङ्गहेङ कस्त जेङ्हे पानु गोताङ अङ्गगेलाइदोङ दोफाङ कस्त भोगिखे,एनोङ अङ्गको आदार जेङ्हेपानु गोताङ अङ्गगेलाइ दोफाङ आनन्द मानिपाखे |
\v 27 नेलाइ ख्रिस्तको जिउ दोङ,कालाउ गोताङ इङ्कोको अङ्गगेलाइदोङ  |
\v 28 परमेस्वर मण्डलिता एतेङ प्रेरितगेलाइ न्हेतेङ अगमबक्तागेलाइ,सुमतेङ सिस्यकगेलाइ,कालाउ भारबुसाइका कामपाकालाइ,कालाउ एल्पाका बरदान निङ्कालाइ,सघाइकागेलाइ,प्रसासन पाकालाइ,थरिथरिकोभासा धुइकालाइ हेङ जोम्पाका हि |
\v 29  हाइ इदोइ गोताङ प्रेरितगेलाइ दोङ ? हाइ झाराङ अगम बक्ता दोङ ? हाइ झाराङ सिक्स्यक दोङ ? हाइ झाराङ  भारभुसाइका कामपाकालाइ दोङ ? 
\v 30 हाइ झाराङदोफा एल्पाका बरदान गेलाइ हिखे ? हाइ झाराङ दोङ परिपरिको भासा दोखे ? हाइ झाराङ दोङ याको माने खोलिलिदोखेर ?
\v 31 कालाउ झन आसा झाउका बरदानगेलाइको उत्क्रिस्त इस्सा पासु | कालाउ का नेलाइहेङ झन उतम काथा दोअ्प्याङ्का |
\c 13
\p \v 1 का द्याङ्गेलाइ कालाउ स्वर्गदुतगेलाइको भासाता धुइलाउबुङ काङ्कोता प्रेम  मान्थुनु, का काथा भानाइगिल्का, घन्टी, कालाउ झाइ-झाइ पाका झ्याली खिनीङ जेनावा |
\v 2 का दोफा अगमबानी पाका सरबुङ हि वाला,कालाउ गोताङ इन्ताको रहस्य कालाउ ग्यानगेलाइ गिलि द्वाङ्का वाला,कालाउ ''रा''गेलाइ तुगिल्लि दोका थेकापाको(धिगिल्का)(हतिपाका) गोताङ खान्धुरि काङ्को दोफा हि वाला, कालाउ का दोफा प्रेम चाहि मान्थुहे पानु का हाइबुङ माको |
\v 3 एदि का सारा सम्पति द्याङ्गेलाइहेङ बाराइपिघा, कालाउ काङ्को जिउ ओपालि पिघा पानु, कालाउ का दोफा प्रेम मान्थु पानु कासेहेङ हाइबुङ फाइदा मान्थु |  
\v 4 प्रेम सहिलि दोका हिखे,  कालाउ प्रेम दायालु हिखे,प्रेम इख माताअ्खे, नाते सेखिदोङ पाखे | 
\v 5 प्रेम थाङ्का माजेङ्खे, प्रेम  नाते एकोरो हि,   प्रेम ताइको काथाता स्वार्थ माजेङ्खे | कालाउ नाते झरको मानिखे, प्रेम सोझाङ चेरचोरोङ माजेङ्खे | प्रेम  खाराबको हिसाव माताते |
\v 6 प्रेम खराबता मालेङ्चाखे, कालाउ सहि सत्येता आनन्द हिखे |
\v 7 प्रेम झाराङ्को  गोताङ काथा धेर्य पुवर्क सोहिखे, गोताङ हेलाउबुङ साअ्खे, गोताङ काथाता आसा ताअ्खे,  गोताङ काथाता हेलाउबुङ र्हुम्तेङ हिखे |
\v 8 प्रेम हेलाउबुङ माअ्ताखे, अगमबानिगेलाइ बितितेङ हानिखे, भासागेलाइ बन्द जेनावा,  ग्यान हतितेङ हानावा |
\v 9 केलाइको ग्यान पुर्न मान्थु,केलाइको अगमबानि  अपुर्ण हि |  
\v 10 कालाउ जेलाउ सिद्द्ता चाहि लावा ,  कालाउ इङ्को अपर्णता लाअ्तेङ हानावा |
\v 11 जेलाउ का जामाल हिघाखा  कालाउ जामाल कोनिङ धुइघाखा, जामाल कोनिङ बिचार पाघाखा,जामालको निङ भाइपा गालाबाजिगेलाइ पाघाखा |  जेलाउ का धाना जेङ्घा, कालाउ, का इङ्को जामाल बेलाको चालगेलाइ लापिघा |
\v 12 एला केलाइ आइना खाङ्ना भाइपा मिदुलुदुलुपा तिङ्नाखे,कालाउ इङ्को बेला चाहि, केलाइ जाहापा  तिङ्लि दाङ | एला का आतुन्सा खिनिङ बुझिखा, ओदोङ बेला चाहि गोताङ गियाङ्का , जेसाङ का पुर्न रूपता नाल्नाका हिघा |  
\v 13 एला इदेइ सुम्लोङ काथागेलाइ हिका ह्याङ: खन्धुरि,आसा कालाउ, प्रेम  इदोइ सुमलोङ हिखे, इम्लाइता झाराङ खाङ्तेङ  बारकादोङ प्रेम |
\c 14
\p \v 1 प्रेमहेङ नेलाइको लक्सय बानाइसु , साचिकोङ्को आत्मिक बरदानगेलाइको भाअ्सिङ बारका निङ्का इच्सा ताअ्सु खास पातेङ अगमबानि पाका बरदानको  भाअ्सिङ |
\v 2 हाइपालि पानु जाइ अन्य भासागेलाइता धुइखे इङ्को द्याङ्गेलाइदोफा माको,  कालाउ वा परिमेस्वर दोफा धुइखे | वा हाइ दोअ्खे हासुदोङ हाइबुङ माबुझिखे, वा पबित्तरो आत्मासो म्ह्रोनाका रहस्यको सत्ते काथागेलाइ धुइखे |
\v 3 कालाउ अगमबानि पाका झाराङ परमेस्वर दोफादोङ पाखे | इम्बालाइको आत्मिकि ब्रिद्दि कालाउ सान्त्वानाको भाअ्सिङ वा धुइखे |
\v 4 अन्य भासाता धुइका द्याङ ताइको आत्मिक ब्रिद्दि पाखे | कालाउ अगमबानिपाका द्याङ मण्डलिको आत्मिक ब्रिद्दि चुमाखे |
\v 5 नेलाइ झाराङ अन्य भासा पासुदोकाका इस्सा पाखा,कालाउ इङ्को खान्तेङ झन इस्तु नेलाइ अगमबानि बोलेका का मन पाखा | मण्डलिको आत्मिक ब्रिद्दिको भाअ्सिङ हासुदोङ माने माखोलिहे पानु,अन्य भासापाका खान्तेङ अगमबानि पाका झाराङ खान्तेङ बारका हि |
\v 6 दाइ ओनेगेलाइ-कालाउ बेजान ओनेगेलाइ एदिका नेलाइ कोता अन्य भासापाकाताङ लोघा,कालाउ नेलाइ कोता हिदोइबुङ खाल्को ग्यान माकुनु अगमबानि सिकस्या माचुमाघा पानु का सो नेलाइहेङ हाइ फाइदा जेङ्खे |
\v 7 मुरलि कालाउ बिरा भाइका  हुसि मान्थुका बाजा सो रेम्का धुवानि उलेखे पानु,हासु दोलि दोखे हाइ धुइतेङ हि ?
\v 8 एदि सनाहि सो झालाझालापा धुवानि मापिहे पानु धुमको भाअ्सिङ हासु तियार जेनावा ?
\v 9 नेलाइदोफा बुङ इस्काङ जेङ्खे | एदि बुझिलिदोङ मादोका सब्दगेलाइ नेलाइ ताइको देतोङ होइ दोसुखेना पानु नेलाइ हाइ दोतेङ हिसुना हासु बुझियावा ? नेलाइ ते भेरमाभाइकाङ धुइतेङ हिका जेङ्सुवाना  |
\v 10 सुमिङ्ता सायद हेन्जाङ खाल्को भासा हि | इङ्को हिदोइबुङ मानेहिन मान्थु |
\v 11 एदि धुइका भासाको माने माबुझिका पानु ते धुइकाको भाअ्सिङ का बिदेसि जेनाङ्का,कालाउ इङ्को धुइका चाहि काङ्को भाअ्सिङ बिदेसि जेनावा |
\v 12 एसापा नेलाइबुङ पबित्तरो आत्माको बरदान गेलाइको भाअ्सिङ हाउसाइका हिनाङ मण्डलिको कामता उपहार निङ्लि कोसिस पासु |
\v 13 ओदोङ भाअ्सिङ अन्य भासा पाका वा इङ्कोको माने खोलिका सरबुङ्को भाअ्सिङ दोमचाकाइइयाको |
\v 14 हाइपालिपानु, का अन्य भासाता दोमचाकाइलाउ काङ्को आत्मा दोमचाकाइखे,कालाउ साफा चाहि हिखे |
\v 15 एलाका हाइपालि कुनु ? का आत्माता दोमचाकाइकायाङ्का,कालाउ पुन्दिङ्बुङ दोम्चाकायावा | आत्मा बाखिन पावा,कालाउ का पुन्दिङ होइ बुङ बाखिन प्याङ्का |
\v 16 माकुनुते ना आत्माता परमेस्वरको बाखिन पालाउ बुझिलि मादोका बाहारको द्याङ नाङ्को धन्यबादको दोम्चाका न्हुसो आमिन एसा द्वावा ? जेलाउ कि ना हाइ दोकासो वा माबुझियावा |
\v 17 नाते रेम्फा धन्यबाद पिखेना वाला,कालाउ वा उङ्को बो द्याङ्को हाइदोङ आत्मिक ब्रिद्दि मापावा |
\v 18 का परमेस्वर हेङ धन्यबाद चदाइका,हाइपालिदोनु नेलाइ झाराङ खान्तेङ हेन्जा का अन्य भासाता धुइखा |
\v 19 कालाउबुङ मण्डलिता अन्य भासाता ते हाजार सब्दगेलाइ धुइलि खान्तेङ भरु ताइकोङ पुन्दिङ होइ नालोङ सब्द बो गेलाइहेङ सिक्स्या पिलि गोयाङ दोतेङ का धुइलि मन पाहा |
\v 20 दाइ ओनेगेलाइ कालाउ बाइ अनाउगेलाइ जामाल भाइका माजेङ्सु | खराबिको भाअ्सिङ जामाल जेङ्सु,कालाउ सोचिका कालाउ बिचारता परिपक्व जेङ्सु |
\v 21 धर्म सास्त्तरता इसिका लेखिका हि,''अच्मको भासा धुइका द्याङ्गेलाइसो कालाउ बिदेसको नुइसो इदोइ द्याङ्गेलाइ दोफा का धुइयाङ्का,कालाउबुङ नेलाइ काङ्को काथा माहिङ सुवाना,परमप्रभु दोखे |''
\v 22 ओदोङ भाअ्सिङ अन्य भासागेलाइ  खान्धुराइपाकालाइको भाअ्सिङ माको,कालाउ खान्धुरि माकालाइको भाअ्सिङ चिन्ह दोङ | कालाउ अगमबानिचाहि खान्धुरि मापाकालाइको भाअ्सिङ माको,कालाउ खान्धुराइगेलाइको भाअ्सिङ खिनिङ |
\v 23 एदि गोताङ मण्डलिगेलाइ ए दोफाङ जोम्तेङ झाराङ अन्य भासाता धुइहेपानु,कालाउ खान्धुरि मापाका द्याङ्गेलाइ माबुझिकालाइ इन्ता लोहे पानु इम्बालाइ नेलाइहेङ पागाला दोवारो ?
\v 24 कालाउ झाराङ अगमवानी पाकाताङ हिका बेला आधिमि खान्धुरि  मापाका माकुनु बाहारको द्याङ इनता दुल्हि पानु वासेहेङ झाराङ खान्तेङ ताइको पापको लिका जेनावा,कालाउ वा झाराङ पाहासो जाचिन्हावा |
\v 25 वाको हृदयता  म्होनाका काथागेलाइ प्रकट जेनावा,कालाउ तुघुरतेङ वापरमेस्वरहेङ पुजियावा,काकाउ वा ''परमेस्वर नेलाइको  माझाता  हि''   दोअ्का घोसाना पाङ्का |    
\v 26 ओदोङ भाअ्सिङ दाइ-ओने,बाइआनाउगेलाइ एला नेलाइ हाइ पालि गोयाङ ? जेलाउ नेलाइ एदोफाङ जोम्लाउ,झाराङ दोफा ल्हे,सिक्स्या, प्रकास हिखे,अन्य(बो भासा) भासाको माने खोलिकापिका जेङ्खे |इदोइ गोताङ काथा आत्मिक बुद्धिको भाअ्सिङ पाको |
\v 27 हासुबुङ अन्य भासाता धुइहि पानु न्हेमि खिनिङ माको इस्तुता सुमि झना थेकापा पाला-पालापा धुइयाको, कालाउ कालाउ एमि इङ्को को माने खोलिप्याको | 
\v 28 कालाउ माने खोलिका इन्ता हासुबुङ मान्ठुनु धुइका द्याङ मण्डलिको चौघाराता सिकापा ह्याको,कालाउ वा उङ्को दोफा ताइमिङ दोफा कालाउ परमेस्वरदोफा धुइयाको |
\v 29 अगमबानि पाकालाइ चाहि न्हेमिसो सुमि ह्याको कालाउ आरु इम्बालाइ धुइका काथा रेम्फा जाचाइयाको |
\v 30 कालाउ इन्ता हिका हिदोइबुङ एमि प्रकास जेङ्हि पानु लाङ बक्ताचाहि सिकापाइ ह्याको | 
\v 31 नेलाइ झाराङ पाला पालापा अगमबानि धुइलि दोसुवाना,कालाउ एसापा दोङ झाराङ धिरलि द्वावा कालाउ झाराङ हाउसाइलि द्वावा |
\v 32 अगम बक्तागेलाइको आत्मा अगम बक्तागेलाइकोङ खाबाराता हिखे |
\v 33 हाइपालिदोनु परमेस्वर गोलमालको परमेस्वर माको,कालाउ सान्तिको परमेस्वर हि | सन्तगेलाइको गोताङ मण्डलिता हिका मुन्धुम आनुसार,
\v 34 तिरिगेलाइ मण्डलिको चौघाराता सिकापा ह्याको इम्बालाइहेङ धुइका आनुमाति मान्थु,कालाउ ब्यबस्था दोनाङ भाइपा इम्बालाइ खाबाराता ह्याको |
\v 35 हाइदोङ काथाको बारेता नेलाइ हिलि खाङ्खे पानु ता-ताइको 'के' हेङ हिअ्ताको |हाइपालि पानु मन्डलिता बेबाला धुइलि लेदेर जेङ्का काथा |
\v 36 हाइ परमेस्वरको बचन नेलाइसो सुरु जेङ्का रो ? हाइ नेलाइकोता खिनिङ लोकाहि रो ? 
\v 37 हासुबुङ ताइमिहेङ अगम बक्ता कालाउ आत्मिकि द्याङ समझिखे पानु काङ्को लेखिका काथा प्रभुको आग्यादोङ नु वा स्विकार पाको |
\v 38 कालाउ हासुबुङ वाको वास्ता मापाखे पानु,   कालाउ वाको बुङ वास्ता मापावा |
\v 39 ओदोङ भाअ्सिङ दाइ -कालाउ बाइ आनाउगेलाइ,अगमबानि धुइलि उत्कट इच्सा पासु, कालाउ अन्य भासाता,धुइकालाइहेङ मारोकिसु |
\v 40 कालाउ गोताङ काम सिस्तादोफाङ कालाउ रेम्फा तरिकासो हिलि गोइखे |    
\c 15
\p \v 1 दाइ ओनेगेलाइ बाइ आनाउगेलाइ नेलाइ बानाल पाका ए बानाल का नेलाइहेङ फोम पापालि इस्सा हि,जेदोङ ए बानाल नेलाइ ग्रहन पासुना,कालाउ इन्ता नेलाइ रहुमतेङ हिसुवाना |
\v 2 इदोइ ए बानाल सो नेलाइको उदार जेङ्का हि,एदि नेलाइ माचतपताइसिङ हे पानु,माकुनु ते नेलाइ खान्धुरि पासुना |
\v 3 हाइपालिदोनु जेदोङ निङ्घा इङ्कोहेङ झाराङ खान्तेङ बारका बिसयको रुपता इम्बालाइहेङ सोम्पि पिहि,पबित्तरो धर्मसास्त्तर आन्सार ख्रिस्त केलाइको पापको भाअ्सिङ सिपिहि |
\v 4 वासेहेङ लिअ्हि, कालाउ पबित्तरो धर्मआन्सार सुमतेङ दिनाता वा सिन्चाल पाहि 
\v 5  वा केफासकोता, कालाउ तेन्हे झनाकोता देखाल जेङ्हि |
\v 6 कालाउ न्हुसो वा एनोङ्दोङ समयता नासय खान्तेङ हेन्जा ओनेगेलाइ कोता एखेताङ देखाल जेङ्हि,इङ्को मध्ये हेन्जा जसो एला थेकापा हिदोङ हि कालाउ आधिमि सि:लि दोका हि |
\v 7 कालाउ न्हुसो याकुब कालाउ झाराङ प्रेरितगेलाइकोता वा देखाल जेङ्हि |
\v 8 झाराङ खान्तेङ न्हुसो समय माकोसिङ जलम जेङ्का द्याङ् कोता भाइपा काङ्को बुङ वा देखाल जेङ्हि |
\v 9 हाइपालिपानु प्रेरितगेलाइ मध्ये का झाराङ खान्तेङ तुच्छा हिघा का प्रेरितदोलि योग्य मान्ठुघा | हाइपालिपानु  का परमेस्वरको मण्डलिहेङ सन्ताइघा |
\v 10 कालाउ का जेदोङ् हिघा इङ्को परमेस्वरको अनुग्रह सो हिघा,कालाउ का दोफा हिका वाको आनुग्रह खेर माजेङ्हि | भरु काते इम्बालाइ झाराङ खान्तेङ इस्तु परिस्रम पाघा | कालाउबुङ का माको, का दोफा हिका परमेस्वरको अनुग्रह दोङ |   
\v 11 ओदोङ भाअ्सिङ का जेङ्लाउबुङ नेलाइलाउबुङ ,केलाइ जेदोङ बानाल पानाखे,इङ्को नेलाइ खन्धुरि पाका हिसुना |
\v 12 सि:कालाइसो ख्रिस्त सिन्चाल्हि, दोअ्तेङ बानाल पाखेपानु हेसा नेलाइ मध्ये आधिमि- आधिमि सि:कासो मासिन्हुताङ दोअ्तेङ दोअ्लि दोस्वाना ?
\v 13 एदि सि:कालाइ मासिन्चाल्हि पानुते येसु: ख्रिस्तबुङ सिकासो सिन्हुपाका माको |
\v 14 एदि केलाइको ख्रिस्त सि:कासो आरुङ सिन्हुपाका माकुनुते केलाइको  बानाल व्यर्थ जेनावा |
\v 15 इङ्को खान्तेङ हेन्जा केलाइ परमेस्वरको बारता धाताइका साक्सिगेलाइ ठोरिनाखे, हाइपालिपानु,वा ख्रिस्तहेङ सि:कासो सिन्चाल पाहि दोअ्तेङ केलाइ परमेस्वर बारेता गवाहि पिका हिनाहि |कालाउ साचिकोङ सि:कालाइ मासिन्हुताङ पानु वा ख्रिस्तहेङ मासिन्हुपाहि |
\v 16 हाइपालिदोनु एदि सि:कालाइ मासिन्हुनु ख्रिस्त बुङ सि:कासो  मासिन्हुहि |
\v 17 येसु:ख्रिस्त आरोङ मासिन्हुहे पानुते नेलाइको खान्धुरि ब्यर्थ हि,कालाउ नेलाइ एला थेकापा ताइको पाप दोङ हिसुना |
\v 18 ख्रिस्तता सि:कालाइबुङ नासाका हि | 
\v 19 एदि केलाइ इदोइ जिबनको भाअ्सिङ खिनिङ ख्रिस्तता आसा ताका हिनाहि पानु केलाइ झाराङ् परमेस्वर खान्तेङ इस्तु दुःख जेनाङ |
\v 20 साचिकोङ ख्रिस्त सि:कालाइसो सिन्हुतेङ लोका हि |  सि:कालाइ मध्येसो लाङ द्याङ हिघाहि |
\v 21 हाइदोनु जेसाङ द्याङ्सो सि:कालोहि,एन्साङ्दोङ सि:कालाइको सिन्चालबुङ द्याङ पाहा सोलोहि |
\v 22 हाइपालिदोनु जेसाङ आदमता झाराङ सिखे,एन्साङ्पातेङ येसु:ख्रिस्तता झाराङहेङ सिन्हु पाङ | 
\v 23 कालाउ झाराङ ताताइको पाला आनसार ख्रिस्त चाहि लाङ फल,कालाउ न्हुसो वाको पुर्न आगमनता ख्रिस्तको ताइकोङ्गेलाइ |
\v 24 एला अन्तय लाङ, जेलाउ वा गोताङ सासन,गोताङ अख्तियार कालाउ सरबुङ नासा पातेङ परमेस्वर आबा हेङ राइजि सोम्पिका हि |
\v 25 हाइपालिपानु वा ताइको सारा सतुरहेङ ताइको पाइतालालिता मातापा भरि वा राइजि पालि गोयाङ |
\v 26 झारा खान्तेङ न्हुसो नासा पालिगोइका सतुर सि:का दोङ |
\v 27 'हाइपालिदोनु परमेस्वर गोताङ काथा वाको पाइतालाको खाबाराता ताका हि |'' कालाउ या साफा हि,कि गोताङ काथा वाको खाबाराता ताअ्का हि''दोनाङ खिनिङ परमेस्वर ताइमिङ वाको खबाराता मान्थु,जाइ गोताङ काथा ख्रिस्तको खाबाराता ताअ्का हि |
\v 28 जेलाउ गोताङ काथा वाको खाबाराता चुमाखे, कालाउ स्वयम चान वाको खाबाराता ह्यावा , जाइ गोताङ थोक वाको खाबाराता ताअ्खे, ताकि परमेस्वरदोङ गोताङ आनेमाने माझन जेनाको |
\v 29 माकुनुते सि:कालाइको भाअ्सिङ बक्तिसता पाका हाइ अर्थ जेङ्हि ? सि:कालाइहेङ मासिन्हुपाहे पानुबुङ नेलाइको भाअ्सिङ द्याङ्गेलाइ हाइपालिपानु बक्तिस्ता र्हुखे ?दा
\v 30 का चाहि हाइपालि हमेसा दाबब्याको धारता परितेङ हिखा |
\v 31 दाइओने-कालाउ बाइआनौगेलाइ केलाइको प्रभु येसु:ता नेलाइको कारन का गर्भ पाखा ,कालाउ का दोअ्लि दाङ्का,कि दिनाङ-दिनाङ का सि:खा |
\v 32 द्याङ्कोङ काथा पानुते ,एफिसता झारबारिको गपुसगेलाइदोफा काङ्को धुमसो कासेहेङ हाइ फाइदा जेङ्हि रो ? सि;कालाइ  मासिन्हुका जेङ्नुते,''केलाइ चानाहि कालाउ आम्नाहि, हाइपालिपानु जुम्निते केलाइ सियाङ |
\v 33 भ्रमता मापरिसु मारेम्का सगतहोइ केलाइको चरित्तरहेङ दाग लगाइखे |
\v 34 होसता लोसु एला उसो पाप मापासु | हाइपालिदोनु हेथे हेङ ते परमेस्वरको ग्यान दोङ मान्थु | नेलाइहेङ लेदेरपालिको भाअ्सिङ का या दोअ्का हिघा |
\v 35 कालाउ आधिमि हिअ्लउ''सि:कालाइ आरुङ्हेसा बान्चिखे,कालाउ इम्बालाइ हिसिका खालको जिउ चुम्तेङ ल्वाङ कुनु |''
\v 36 ओइ हाइदोङ मागिका ! जेदोङ नाथिङ्खेना इङ्को मासिसिङ सिन्हुका माजेङ्खे |
\v 37 चाहि न्हुसो जेङ्का जिउ माको,कालाउ चालाइ चाहि खिनिङ थिङ्सुखेना,चाहे गहुम, चाहे आरु हिदोइबुङ किसिमको फल ह्याको |
\v 38 ताइमिहेङ इस्सा लागिका बमोजिम परमेस्वर वासिहेङ एनोङ जिउ पिखे,कालाउ गोताङ खाल्को चालाइ हेङ वाकोङ जिउ पिखे |
\v 39 गोताङ जिउ एनोङ्दोङ खाल्को माजेङ्खे | द्याङ्को जिउ एक खालको,कालाउ जिहा जुइलेङ्गेलाइको भेनेङ खालको,कालाउ पेसा माकारागेलाइको भेनेङ खालको,कालाउ हाया गेलाइको भेनेङ खालको |
\v 40 कालाउ जिउ बुङ स्वर्गिय कालाउ पार्थिब हिखे | स्वर्गिय जिउको थाअ्साइका एनोङ खालको हि,कालाउ पार्थिब जिउको थाअ्साइका भेनेङ खालको हि |
\v 41 सानेको थाअ्साइका एलोङ खालको,कालाउ तालिको थाअ्साइका भेनेङ खालको,कालाउ फुरुगेलाइको थाअ्साइका भेनेङ खालको हिखे | हाइपालिदोनु एनोङ फुरु भेनेङ फुरु खान्तेङ थाअ्साइका भेनेङ जेङ्खे |
\v 42 सिकालाइको पुर्नरुथ्थान बुङ इस्काङ दोङ हिखे | जेदोङ जिउ बिनासता लिखे,इङ्को जिउ अबिनासता सिनुखे |
\v 43 आनादारता इङ्को लिनाखे,महिमाता इङ्को सिनुखे | हुइकाता इङ्को लिनाखे,सरबुङ्ता इङ्को सिनुखे |
\v 44  प्राकृतिकता इङ्को जिउ लिनाखे,कालाउ आत्मिक जिउता इङ्को सिनुखे | प्राकृतिक जिउ हिहेपानु आत्मिक जिउबुङ जातिङ्कोङ हिखे |
\v 45 ओदोङ भाअ्सिङ इसिका लेखिका हि,''लाङ द्याङ आदम सिनुका प्रानि जेङ्हि |'' कालाउ न्हुसोको आदम जिबन पिका आत्मा जेङ्हि |
\v 46 लाङ चाहि आत्मिकि माको,कालाउ प्राकृतिक हि,कालाउ न्हुसो चाहि आत्मिक जेङ हि |
\v 47 लाङ द्याङ भोनोइ होइ बनिका हिघाहि,इङ्को चाहि पृथ्वि हिघाहि | न्हेतेङ द्याङ्चाहि स्वर्गको हिघाहि |
\v 48 भनोइ होइ बनिका द्याङ भाइका हिघाहि,भनोइ होइ बनिका गेलाइबुङ इन्सिकाङ हिखे,कालाउ स्वर्गिय द्याङ जिस्काङ हि,स्वर्गको गेलाइ बुङ इस्काङ हिखे |
\v 49 जेसाङ केलाइ भोनोइको द्याङको रूप भाङ्घाइ पाका हिनाहि, इन्साङ्दोङ स्वर्गको द्याङ्गेलाइको रूप भाङ्घाइनाखे |
\v 50 एला दाइओनेगेलाइ-बाइअनेगेलाइ का नेलाइहेङ या दोअ्खा, बिहा, कालाउ हिति स्वर्गको राइजिको हकदार जेङ्लि मादावा,नाते बिनास,अविनासको हकदार जेङ्लि दावा |
\v 51 खाङ्सु,का नेलाइहेङ एलोङ रहस्यको कथा दोताङ्का,केलाइ झाराङ माहिङ्नाखे,कालाउ केलाइ झाराङ्को परिबर्तन जेनावा |
\v 52 ए घुरिताङ मिसियाको ए झिमिकता,सनाइको आखिरि गालाता | हाइपालिदोनु सानाइ धुइयावा,कालाउ सि:कालाइ हेलाउबुङ मासि:का जेङ्तेङ सिन्हुतावा |कालाउ केलाइको चाहि परिबर्तन जेनावा |
\v 53 हाइपालिदोनु सि:कास्वभाब होइ मासि:का कालाउ इदोइ सि:लि तोम्का जिउ हेलाउबुङ मासि:का जिउ भङ्गाइलि गोइखे |
\v 54 जेलाउ बिनासि होइ अबिनासि सि:लि तोम्का होइ हेलाबुङ मासि:का जिउ भाङ्गाइखे,लेखिका हि इङ्को बचन पुरा जेनावा,''सि:का बिजयता निअ्का हि |''
\v 55 'ओइ सि:का नाङ्को बिजय हिसो ?ओइ सि:का नाङ्को सरबुङ हिसो ?''
\v 56 सि:काको सरबुङ पाप,कालाउ पापको सरबुङ ब्यबस्था |
\v 57 कालाउ परमेस्वर हेङ धन्यबाद ज्याको,जाइ केलाइहेङ केलाइको प्रभु येसु:ख्रिस्त पाहासो बिजय प्याङ  |
\v 58 ओदोङ भाअ्सिङ काङ्को प्रिय आनाउ ओने,स्थिर कालाउ अटल हि | प्रभुको कामता जेलाउबुङ बाराकाताङ हाने | हाइपालिपानु नेलाइ गिसुखेना,कि प्रभुता नेलाइको परिस्रम ब्यर्थ माजेनाङ |
\c 16
\p \v 1 एला सेवकगेलाइको भाअ्सिङ भेतिको बिसयता गलातिको मण्डलिगेलाइहेङ का पिका आदेस आन्सारको  नेलाइ पासु:
\v 2 आथार किपाङ्को लाङ दिना नेलाइ झाराङ ता-ताइको कमाइ आन्सारको आधे धनसम्पति खेङ्तेङ जोम्पाकाताङ तासु,कालाउ का लोलाउ भेति ल्होपालि मागोयाको |
\v 3 कालाउ का |लोलि दोतेङ नेलाइको मनपाका द्याङ्गेलाइ परिचय पातारा पितेङ नेलाइको भेति चुमतेङ येरुसलेम दिङ्गिलाङ्का |
\v 4 एदि काबुङ हानिलि थिक लागिहि पानु, इम्बालाइ का दोफाङ हानावा |
\v 5 का माकेडोनियाको काम दोतेङ नेलाइहेङ भेतिलि ल्वाङ्का, हाइपालि दोनु का माकेडोनियापाहासोङ  हानितेङ ह्याङ्का |
\v 6 जेङ्लि दोअ् का नेलाइकोता कोमा दिना थेकापा ह्याङ्का, चुनदिन्ता बुङ ह्याङ्का | कालाउ न्हुसो का हिसो हानिलाउ बुङ नेलाइ काङ्को पाक पाका गोताङ कामगेलाइ मिलिपालि दोअ्सु धोवाना |
\v 7 नानेबारे नेलाइ दोफा एघुरिङ खिनिङ बुङ माभेत्तिनु, प्रभुको इच्सा जेङ्हेपानु,कोमा समयको भाअ्सि हिलि आसा का ताअ्ता हिघा |
\v 8 कालाउ पेन्तिकोसको पारभा थेकापा का एफिसता ह्याङ्का | ,
\v 9 हाइपालिपानु रेम्का काम पालि एनोङ बारका फिनु काङ्को भाअ्सिङ हिपिका हि ,कालाउ बिरोध पाकालाइ हेन्जाङ हि |
\v 10 एदि तिमोथि नेलाइकोता लोलाउ वासेहेङ नेलाइ दोफा हाइमापासिङ हिलि पिसु |हाइपालिपानु वाबुङ का भाइपाङ प्रभुको  काम पातेङ हि |
\v 11 ओदोङ भाअ्सिङ हासुबुङ वासेहेङ हेला मापाको |भुरु सान्तिसो वासेहेङ ताइको हानिका थामेता दिङ्गिल्सु, कालाउ वा काङ्कोता ल्वाको | हाइपालिपानु ओनेगेलाइ दोफा लावा दोअ्तेङ का वासेहेङ र्हुमाङ्का |
\v 12 एला अपोल्सोस ओनेको बिसयता कासेहेङ इदोइ दोअ्लि हि,का वासिहेङ बो ओनेगेलाइ दोफा मिलितेङ ओबालाइदोफा भेतघात पालि निकोङ सेउपाघा,कालाउ एला लोलि वासिहेङ इस्सा दोङ माझेङ हि | कालाउ मौका निङ्नासाङ वा ल्वाङ |
\v 13 होसियार हिसु खान्धुरिता बलियाका जेङ्तेङ हिसु | आटिलो कालाउ साहासि जेङ्सु |
\v 14 जेदोङ पासुखेना इङ्को गोताङ प्रेमता पाका ह्याको |
\v 15 दाइ ओनेगेलाइ कालाउ बाइ आनाउगेलाइ नेलाइहेङ थाहा दोङ हि कि स्टिफनसको साको अखैयाता खान्धुरि पाकालाइता लाङ हिघाहि | इम्बालाइ सेबकगेलाइको सेवाता ताइमिहेङ अर्पन पाका हि |
\v 16 इन्सिकालाइ कालाउ इन्सिकाङ परिस्रम पाका गोताङ सनाइतिगेलाइको खाबाराता हिसु दोअ्तेङ नेलाइहेङ का सेउपाखा |
\v 17 स्टिफनस,फरतुनाट्स कालाउ आखैकसको आगमनता का आनन्दित हिघाखा,हाइपालिदोनु इम्बालाइको मालोकाता ओबालाइ पुरा पापिहि |
\v 18 हाइपालिदोनु इम्बालाइ काङ्को कालाउ नेलाइको आत्माहेङ बुङ हाउसाइपाहि कालाउ इस्का द्याङ्गेलाइको कदर पासु |
\v 19 एसियाको मण्डलिगेलाइ नेलाइहेङ सेउपाका पिगिल्काहि | अकिलास कालाउ प्रिस्किला कालाउ इम्बालाइको साता हिका मण्डलि प्रभुता नेलाइहेङ हार्दिक अभिबादन पिगिल्काहि |
\v 20 गोताङ ओनेगेला नेलाइहेङ अभिबादन पिगिल्काहि | एमिसो भेनेङ हेङ पबित्तर चुमाइ होइ सेउपासु |
\v 21 का पावल,ताइकोङ खुर होइ इदोइ अभिबादन लेखिदोङ्खा |
\v 22 हसुबुङ प्रभुहेङ प्रेम मापाखेपानु उङ्को स्रापित ज्याको | हे केलाइको प्रभु,लोउ |
\v 23 प्रभु येसु:ख्रिस्तको अनुग्रह नेलाइ दोफा ह्याको |
\v 24 ख्रिस्त येसु:ता काङ्को प्रेम नेलाइ झाराङ दोफा ह्याको | आमिन |
