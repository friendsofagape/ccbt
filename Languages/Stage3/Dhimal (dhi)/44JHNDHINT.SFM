\id JHN
\ide UTF-8
\rem Copyright Information: Creative Commons Attribution-ShareAlike 4.0 License
\h युहन्ना
\toc1 युहन्ना का सुसमाचार
\toc2 युहन्ना
\mt1 John
\mt1 युहन्ना
\c 1
\p
\v 1 लामफोरति बचन हिकाहिघाहि , बचन परमेस्वरदोफा हिकाहिघाहि , कालाउ बचन परमेस्वर हिकाहिघाहि |
\v 2 वाआङ लाम्फोरति परमेस्वरदोफा हिकाहिघाहि |
\v 3 गोताङ आनेमाने वाकोदोफा जेङ्हि, कालाउ जेङ्का हिदोइबुङ आनेमानेबुङ वा माकोसि माजेङ्घाहि |
\v 4 वाकोता जिवन हिघाहि, कालाउ इङ्को जिवन द्याङ्गेलाइको फाइसालामका हिघाहि |
\v 5 इङ्को फाइसालामका कितिकितिका चिल्का-चिल्काखे कालाउ कितिकितिकाता इङ्को हुता बिजय जेङ्का मान्थु |
\v 6 परमेस्वरसो दिङ्गिल्का एमि द्याङ् हिघाहि, वाकोमिङ यु:हान्ना हिघाहि |
\v 7 वाकोसो झाराङ साअ्ताको दोअ्तेङ इङ्को फाइसलामकाको गावाइ पिलि वाआङ् साक्सि जेन्तेङ लोहि |
\v 8 वाआ्ङ ताइमिङ इङ्को फाइसालामका मान्थुघाहि, कालाउबुङ इङ्को फाइसालामकाको गवाहि पिलिलोहि |
\v 9 गोताङ द्याङ्हेगेलाइहेङ ग्यान पिका जातिङ्को फाइसालामका सुमिङ्ता लोदोङ्घाहि |
\v 10 वा सुमिङ्ता हिघाहि, सुमिङ वाकोसो जेङ्हि , कालाउबुङ सुमिङ्दोङ वासेहेङ मानाल्हि |
\v 11 वाआङ् ताइको द्यागेलाइ कोता लोहि, कलाउ वाको ताइको द्याङ्गेलाइदोङ वाकोता ग्रहन मापाहि (मासुहि) |
\v 12 कालाउ जेथेबुङ वासेहेङ ग्रहन पाहि कालाउ वाको मिङ्ता खान्धुरि पाहि कालाउ वादोङ इम्बालाइहेङ परमेस्वरको सानतान जेङ्लि खाबारा पिहि |
\v 13 इम्बालाइ हितिसो, जोलोम जेङ्का माको कलाउ हिदोइबुङ् द्याङ्को जिउ कालाउ मनसो माको कलाउ परमेश्वर पाहासो जोलोम जेङ्का हिगाहि |
\v 14 कालाउ वचन जिउ जेङ्हि (देहधारी) कालाउ केलाइको माझाता बासाहि | केलाइदोङ वाको महिमा तिङ्न्हाहि, जेदोङ् महिमा आबासो लोका एलोङ खिनिङ चानको भाइका हिघाहि | वचन अनुग्रह कालाउ सत्येताहोइ पुर्ण हिघाहि |
\v 15 यु:हान्ना वाको बिसयता गावाहि पिकाताङ हापाङ दोअ्हि, “ वादोङ उङ्कोङ द्याङ हिका हि ज्याइको बिसयता कादोङ दोअ्घा, ' का न्हुसो लोका का खाङ्तेङ् बार्का हि ज्याइ , हाइलिपानु वा का खान्तेङ लाम्फासोङ हिघाहि |”
\v 16 वाको अनुग्रको पुर्नतासो केलाइ एलोङ अनुग्रहहुटा भेनेङ अनुग्रह निङ्का हिनाहि |
\v 17 हाइपालिपानु व्यवस्था मोसासो पिहि, अनुग्रह कालाउ सत्ये चाहि येसु:ख्रिस्त सो लोहि |
\v 18 परमेस्वरहेङ हासुबुङ् हेलाउबुङ तिङ्का मान्थु | आबाको दोफा हिका एलोङ खेनिङ चान्दोङ वासेहेङ् प्रकट पापा हि |
\v 19 "जेलाउ यरुसलेमसो याहुदिगेलाइ धामिगेलाइ कलाउ लेबिगेलाइहेङ वाकोता ""ना हासु कालाउ ?” दोअ्का काथा हिअ्लि दिङ्गिल्हि, कलाउ यु:हान्नाको गावाहि एदोइ हिघाहि "
\v 20 वा सुइकार पाहि (मनचाहि), कालाउ इन्कार मापाहि (मारेम्का माखाङ्हि), “कलाउ का ख्रिस्ट माको ” दोअतेङ् सुइकार पाहि (मन्ताचाहि) |
\v 21 कालाउ इम्बालाइ वासेहेङ् हि:हि, “कालाउ हाइ ? ना एलिया दोङ् ?” वा दोअ्हि “का माक '|'' “हाइ ना उङ्को अगमवक्तादोङ ?”वा जबाफ पिहि, “माको |”
\v 22 इबाम्लाइ वासेङ दोअ्हि, “ना हासु कुनु ? केलाइहेङ दोअ्पि, “ कालाउ केलाइहेङ दिङ्गिल्कालाइहेङ केलाइ उत्तरा पिलि द्वाको, ना ताइको बिसयता हाइ द्वाना ? ''
\v 23 वा दोअ्हि, “यसैया अगमवक्ता दोअ्ना खीनिङ,' परमप्रभुको दामा तियार पासु ' दोअ्तेङ मारालाका थामेता ह्रिकाइका एलोङ द्याङ्को गाला हिघा |”
\v 24 इम्बालाइहेङ फरिसिगेलाइ दिङ्गिल्का हिघाहि |
\v 25 कलाउ इम्वालाइ वासेङ हि:हि, “ना ख्रिस्तबुङ माको, एलियाबुङ माको, इङ्को अगमबक्ताबुङ माकोनु, हाइपालि बत्तिस्ताता प्याना ?”
\v 26 यु:हान्ना इम्बालाइहेङ जोवाफ पिहि, “काते चिता बस्तिस्ता पिखा, कलाउ केलाइको माझाता एमि जातेङ हिकाहि, ज्याइहेङ नेलाइ मानाल्स्वाना |
\v 27 का न्हुसो लोलिगोइका वादोङ ज्याइको, का जुत्ताको फित्ता (दिहाम) खाइलि योग्य का मान्थुघा |”
\v 28 इदोइ काथा यरदन झोरा ओदोइपार बेथानियाता जेङ्का हिघाहि, जेता यु:हान्ना बत्तिस्ता पितेङ हिकाहिघाहि |
\v 29 न्हुदिना वा येसु:हेङ ताइकोभारि लोका तिङ्तेङ दोअ्हि, “खाङ, सुमिङ्को पाप तोल्हितेङ चुम्पुका परमेस्वर थुमा !
\v 30 वा, वादोङ द्याङ, ज्याइको बिसयता का दोअ्का हिघाखा, “का न्हुसो एलोङ द्याङ ल्वाङ, वा का खाङ्तेङ बार्का हि, हाइपालिपानु वा का खाङ्तेङ लाम्फारतिसोङ हिघाहि |”
\v 31 का ताइमिदोङ वासेङ नाल्का मानथुघाखा, कालाउबुङ वादोङ इस्राएलता प्रकट ज्याको दोअतेङ चिता बप्तिस्ता पिकाताङ का लोघा |”
\v 32 यु:हान्ना एसा दोकाताङ गवाहि पिहि, “का पबित्तरो आत्माहेङ कुर्जाको रूपता स्वर्गसो खुतेङ लोतेङ वाकोहुता न्होका तिङ्घा |
\v 33 का वासेङ नाल्का मान्थुघा, कालाउ ज्यइदोङ कासेङ चिता बप्तिस्ता पिलि दोअ्तेङ दिङ्गिलहि, वादोङ कासेहेङ दोअ्हि,ज्याइह्रुसो ना, पबित्तरो आत्मा खुकाताङ कालाउ योमतेङ्हिका तिनाना, पबित्तरो आत्माहोइ बप्तिस्ता पिका वादोङ हि |”
\v 34 का तिङ्काङ हिघा, कालाउ गवाहि पिकाहिघा, कि परमेस्वरको चान वादोङ हि |”
\v 35 आरोङ भेनाङ दिना यु:हान्ना वाको चात्यागेलाइसो न्हेमि दोफा जातेङ हिघाहि |
\v 36 वा येसु:हेङ हानिकाताङ पाका तिङ्तेङ दोअ्हि, “खाङ, परमेस्वरको थुमा !”
\v 37 वाको दोअ्का इदोइ काथा हिङ्तेङ उङ्को न्हेमि चात्यगेलाइ येसु:को दोफा हाहिलि तेङ्हि |
\v 38 येसु: घुरितेङ खाङ्हि,कालाउ इम्लाहेङ न्हु- न्हु लोका तिङ्तेङ इम्लाइहेङ हिअ्हि, “नेलाइ हाइ भोसुखेना ?”इम्बालाइ वासेङ दोअ्हि, “रब्बि (याको माने दोङ, गुरुजि ),ना हिसो हिखेना ?”
\v 39 वा इम्लाइहेङ दोअ्हि, “हानेसु कुनु,कालाउ नेलाइ तिङ्स्वाना |” इम्लाइ हानेहि, कलाउ वाको हिका थामे तिङ्हि | इम्बालाइ कोकोङ्दिना वाको दोफा बासा हि, हाइपालिपानु बेल्हालितोम्का हिघाहि एनसाङ द्या बजेलि तोम्का हिघाहि |
\v 40 यु:हान्नाको दोअ्का काथा हिङ्हि, कालाउ येसु:हेङ पिताइका उङ्को न्हेमिता एमि सिमन पतरुसको ओने अन्द्रियास हिघाहि |
\v 41 वा लाम्फा ताइको ओने सिमोनहेङ दुसुहि, कालाउ वासेङ दोअ्हि “केलाइ मसिहहेङ (याको मानेदोङ, ख्रिस्त ) दुसुका हिनाहि |”
\v 42 वा सिमोनहेङ येसु:कोता चुमाहि | येसु: वासेङ खाङ्हि कालाउ दोअ्हि, “ना योआनेसको चान सिमोन हिना, ना केफास (याको अर्थादोङ, उन्तुइ ) दोअ्नान्हा |”
\v 43 न्हुदिना वा गालिलता हानिका निसित पाहि | कालाउ फिलिपहेङ दुसुतेङ वा वासेहेङ दोअ्हि, “काङ्को दोफा तिसु |”
\v 44 अन्द्रियास कालाउ पतरुस कोनिङ फिलिपबुङ बेथसेदा सहरकोदोङ हिघाहि |
\v 45 फिलिप नाथानेलहेङ दुसुतेङ दोअ्हि, “ज्याइको बिसयता मोसाबुङ ब्यवस्थाता कालाउ अगमबक्तागेलाइबुङ लेखिका हिघाहि,योसेफको चान् नासरतको येसु:हेङ केलाइ दुसुका हिनाहि |”
\v 46 नाथानेल वासेहेङ दोअ्हि, “हाइ नासरतसो हाइदोङ एल्का काथा लोलि द्वाङ रो ?” फिलिपदोङ इन्कोहेङ उत्तारा पिहि “लोतेङ खाङ |”
\v 47 येसु: नथानेलहेङ ताइकोता लोकाताङ्पाका तिन्तेङ वाको बिसयता दोअ्हि, “एमि जातिङ्को इस्राएलिहेङ खाङ, हाइदोङ म्होन्हाका मान्थु |”
\v 48 नथानेल हि:हि, “ना कासेहेङ हेसा नाल्न्हा ?” येसु: इन्कोहेङ जोबाफ दोअ्हि “फिलिप नासेहेङ काइकाखाङ्तेङ लाम्फा,कोसेको सिङ्गोरा काआङ नासेहेङ तिङ्का हिघाखा |”
\v 49 नथानेल वासेहेङ दोअ्हि, “रब्बि,ना परमेस्वरको चानदोङ हिना , ना इस्राएलको राजा दोङ हिना |”
\v 50 येसु: इन्कोहेङ उतारा पितेङ दोअ्हि, “का नासेहेङ कोसेको सिङ्गोरा तिङ्घा दोकाताङ ना साताना ?” (खान्धुरि पाना ) ना इदोइ खाङ्ते आरोङ बा-बारका खाथागेलाइ तिनाना |”
\v 51 कालाउ वा उङ्हेङ दोअ्हि, “जातिङ्को, का नासेहेङ दोअ्खा, नेलाइ स्वर्ग( ह्याइका) हिन्हाका कालाउ परमेस्वरको दुतगेलाइहेङ द्याङ्को चान ह्रुसो ताङ्काताङ कलाउ खुकाताङ्पाका तिङ्स्वाना |”
\c 2
\p \v 1 तेखर दिना (तेस्रो दिन, ) गालिलको काना नागरता एनोङ बिहु हिघाहि | येसु: को आमाइ इन्ता हिघाखे |
\v 2 बिहुता येसु: कालाउ वाको चत्यागेलाइहेङ्बुङ नेउता पिका हिघाहि |
\v 3 येसु:को आमाइ वासेङ दोअ्हि गोरा दोलिदोहोइ, “इम्बालाइलाइदोफा गोरा मान्थु |”
\v 4 येसु: उङ्कोहेङ दोअ्हि, “ हे तिरि (नारी) , का हाइपालि गोइका कासेहेङ मादोसु |  काङ्को दिना एलाथेकापा लोका मान्थु |”
\v 5 वाको आमाइ चत्यागेलाइहेङ दोअ्हि, “वाको दोअ्का कोनिङ नेलाइ पासु |”
\v 6 कालाउ याहुदियागेलाइको सुद्दि मुन्दुमको भाअ्सिङ इन्ता एसाइ लिटर सुका उन्थुइको घ्याम्पागेलाइ तुलोङ ताअ्का  हिघाहि | 
\v 7 येसु: इम्लाइहेङ दोअ्हि, “ घ्म्पागेलाइता चि भरेसु |”इम्बाइलाइ घ्म्पाको नुइ थिकाता चि धुम्पिहि 
\v 8 वादोङ ओबालाइहेङ दोअ्हि, “आतुइसा उघाइतेङ बिहुको माझिवाराङ्कोता चाम्पुसु |” इम्ब़ालाइ इङ्को चुम्पुहि |
\v 9 बिहुता माझिवाराङ इङ्को चि चाखीहि, इङ्को कालाउ गोरा भाइका हिघाहि | इङ्को हितासो लोकाहिघाहि ओदोङ वासेहेङ थाहा माजेङ्हि, कालाउ चिधुम्का चत्यागेलाइ खीनिङ गिका हिघाहि |कालाउ बिहुता माझिवाराङ दरुवाहेङ (दारा, बेहुला) काइतेङ दोअ्हि, 
\v 10 “लाम्फाङ द्याङ्गेलाइ एल्का गोरा ओल्लापाखे कालाउ द्याङ्गेलाइ हेन्सा आम्तेङ खिनिङ चेचेका गोरा ताअ्पिखे | नाते एल्का गोरा एलाथेकापा ताअ्काहिना |”
\v 11 वाको चिनागेलाइता इदोइ लाङ्चिना येसु: गालिलको कानाता पाहि | एसापा वादोङ ताइको महिमा तिङ्पाही, कालाउ वाको चात्यागेलाइ वासेङ खानधुरी पाहि |
\v 12  कालाउ न्हुसो वा ताइको आमाइ, ओनेगेलाइ कालाउ यात्यागेलाइदोफा कर्फुनहुमता हानिहि , कालाउ एनि न्हेनि हि |
\v 13 यहुदिगेलाइको निस्तार-पर्बा भेरपाङ लोका हिघाहि,कालाउ येसु: यरुसेलेमता हानिहि |
\v 14 वा थानसाता(मन्दिर) पिया,भेडामेसा कालाउ कुर्जा पिकालाइ ताका सोकालाइ पिकालाइ चोल्कालाइहेङ दुसुहि | 
\v 15 कालाउ  दियाम्को एनोङ म्हेका  द्वालि बनाइतेङ वा थानसो इङ्को गोतेङ्हेङ, इम्बालाइको भेडामेसागेलाइ कालाउ पियागेलाइ सुदाङ  थानसासो बाहार दिङ्गिल्पिहि, कालाउ ताका सोकालाइको रेच्कि तुपितेङ इम्बालाइको चाङ्चाउकि (टेबल) उल्तिपहि |
\v 16 कुर्जा पिकालाइहेङ वा दोअ्हि, “एतासो इदोइगोतेङ आनेमाने चुम्पुसु |काङ्को आबाको साहेङ बेपारपाका सा  माबानाइसु |'' 
\v 17 वाको चात्यागेलाइहेङ धर्मसास्तरता लेखिका इदोइ काथा फमलोहि, “नाङ्को साको जोसहोइदोङ कासेङ  से:तावा |”
\v 18 यहुदिगेलाइ वासेहेङ दोअ्हि, “ना इदोइ(यिदोइ) काम पाखेना,  याको भाअ्सिङ केलाइहेङ हाइ चिना तिङ्पाना ?”
\v 19 येसु: इम्लाइहेङ जोबाफ पिहि, “ इदोइ थानसाहेङ र्-हापिसु कालाउ का सुम्निता यासेङ बानायाङ्का |”
\v 20 कालाउ यहुदिगेलाइ दोअ्हि , “इदोइ थानसाहेङ बानाइलिदोलि द्याकुरि-तु बाअ्सार लागिहि,कालाउ हाइ ना यासेङ सुम्निताङ बानाइलि द्वाना रो ?”
\v 21 जेदोङ थान साको बिसयता वा दोअ्का हिघाहि, उङ्को वाको जिउ हिघाहि |
\v 22 जेलाउ वासेहेङ सिकासो तोलिलाउ, कालाउ येसु: दोअ्का इदोइ काथा चात्यागेलाइहेङ फोम्लोहि, कालाउ इम्बालाइ धर्मसास्तरता कालाउ येसु:  को नुइ धुइका बचनता खानधुरि पाहि | 
\v 23 जेलाउ निस्तार- पार्बाको चाका-आम्का बेला वा यरूसेलेता हिघाहि, कालाउ वाको पाका चिनागेलाइ तिङ्तेङ हेन्जाङ वाको मिङ्ता खानधुरि पाहि 
\v 24 कालाउ येसु: ताइमिहेङ इम्बालाइको  भरसाता मालापिहि,
\v 25 हाइपालिदोनु द्याङ हाइरो ? दोअ्का वा गिकाहिघाहि | वासेहेङ द्याङको बिसोयता हासुबुङ धिर्पालि गोइका आवस्यक  मन्थुघाहि, हाइपालिपानु द्याङ्को हृदयता हाइ जेङ्खे, वा ताइमिङ गिकाहिघाहि | 
\c 3
\p
\v 1 फारिसिगेलाइ मध्येसो निकोदेमस मिङ पाका एमि द्याङ हिघाहि | उङ्को यहुदिगेलाइको माहासभाउको (चाउरासि) एलोङ सदस्य हिघाहि |
\v 2 वा न्हिसिङ्ता येसु:कोता लोहि कालाउ वासेङ दोअ्हि, “गुरु जि, केलाइ गिनाखे नादोङ पाक्का परमेस्वरसो लोका एलोङ सिकस्यक हिना | हाइपालिपानु परमेस्वर दोफा मानथुहेपानु ना पाका इदोइ चिनागेलाइ हासुबुङ पालिमादङ |”
\v 3 येसु: उङ्कोहेङ उत्तारा पिहि, “जातिङ्को का नासेहेङ दोअ्खा, हासुबुङ नावाजेन्तेङ जोलोम माजेङ्नु वा परमेस्वरको सारभि तिङ्लिमादाङ |”
\v 4 निकोदेमस वासेङ दोअ्हि, “द्याङ बुह्रातेङ हेसा जोलोम जेङ्लि द्वाङ कालाउ ? हाइ उङ्को ताइको आमाइको हामुता दुल्तेङ आरोङ न्हेपल्ति जोलोम जेङ्लि द्वाङ ?”
\v 5 येसु: उत्तारा पिहि, “जातिङ्को का नासेहेङ दोअ्खा, हासुबुङ चि कालाउ आत्मासो जोलोम माजेङ्नु परमेस्वरको सार्भिता दुल्लि मादाङ |
\v 6 जिउसो जोजोम जेङ्का जिउदोङ, कालाउ पबित्तरो आत्मासो जोलोम जेङ्का आत्मादोङ |
\v 7 का नासेहेङ नावाजेङ्तेङ जल्मिलि गोयाङ दोअ्काता माआवाइ |
\v 8 भेर्मा जिसो मन्ताचाखे ओसोङ दोलाइखे | ना भेर्माको गाला हिङ्खेना,कालाउ इङको हिसोलोखे कालाउ हिसो हानेखे,उङ्को मागिस्वाना |आत्मासो जोलोम जेङ्का गोताङ द्याङ इन्सिकाङ जेङ्खे |”
\v 9 निकोदेमस वासेहेङ हि:हि, “या हेसा ज्याङ कुनु ?”
\v 10 येसु: उन्कोहेङ उत्तारा पिहि, “ना इस्राएलको गुरु, कालाउबुङ इदोइ काथा माबुझिखेना ?”
\v 11 जातिङ्को,का नासेहेङ दोअ्खा,केलाइ जेदोङ गिनाखे इङ्कोङ दोअ्नाखे, कालाउ केलाइ जेदोङ तिङ्का हिनाहि उन्कोकोङ गवाइ पिन्हाखे, कालाउ नेलाइ केलाइको गवाहि माकिसुस्वाना |सुइकार मापास्वाना
\v 12 का नेलाइहेङ पृथ्बीको काथा दोअ्घा, कालाउबुङ नेलाइ खानधुरि मापासुखेना, कालाउ नेलाइहेङ स्वर्ग को काथा दोअ्काता हेसापा खानधुरी पासुवाना ?
\v 13 स्वार्ग खुअ्तेङ लोका द्याङ्को चानसो आरोङ हासुबुङ स्वार्गता हानिलि दोअ्का मान्थु |
\v 14 जेसाङ मोसादोङ मारालाका थामेता पुह्याहेङ तोल्हि ,इङ्साङ्दोङ द्याङ्को चान तोल्हिन्हालि गोयाङ,
\v 15 कालाउ ज्याइ-ज्याइदोङ वासेहेङ खान्धुरिपाखे, वादोङ अनन्त जिवन निङ्खे |
\v 16 “हाइपालिपानु परमेस्वर सुमिङ्हेङ इस्का मायारु पाहि, कालाउ वादोङ ताइको एनोङ खिनिङ चानपिहि, वासेङ खान्धुरिपाका हासुबुङ नास माज्याको, कालाउ वादोङ अनन्त जिवन निनाको |
\v 17 हाइपालिदोनु परमेस्वर सुमिङ्हेङ दुसिलि दोअ्तेङ चानहेङ सुमिङ्ता मादिङ्गिल्हि भरु सुमिङ वाकोसो बान्च्याको दोअ्तेङ दिङगिल्हि |
\v 18 ज्याइ वाको हुसो खान्धुरिपाखे वा दुसि माजेङ्खे, कालाउ ज्याइ खान्धुरिमापाकाचाहि लाम्फाङ दुसि जेङ्का हि | हाइपालिदोनु वा परमेस्वरको एलोङ खीनिङ चानको मिङ्ता खान्धुरिपाका मान्थु |
\v 19 न्याय निसाप चाहि इदोइदोङ :थास्साइका(ज्याति) सुमीङ्ता लोका हि कालाउ द्याङ गेलाइ थास्साइका खाङ्तेङ भरू कितिकितिका रेमनाङ गिखे, हाइपालिपानु इम्बालाइको काम दुष्ट हिघा,
\v 20 हाइपालिदोनु दुस्त काम पाकालाइ झाराङ थास्साइका(फाइसालामका) मन्दामाताखे, कालाउ थास्साइकाता मालोखे, माकोनुते वाको काम प्रकट जेङ्धावा |
\v 21 सत्येसो हिका द्याङ थास्साइका लोखे, कालाउ एसापा वा पाका कामगेलाइ परमेस्वरता पाका हि दोअ्का कामगेलाइ तिङ्खे |”
\v 22 कालाउ न्हुसो येसु: कालाउ वाको चात्यागेलाइ यहुदिया सारभिता हानिहि , कालाउ इन्ता इम्बालाइदोफा कोम्हा दिना थेकापा बासाहि, कालाउ बप्तिस्ता पिहि |
\v 23 यु:हान्नाबुङ सालिमको भेर्पा एनोनता बप्तिस्ता पिघाहि, हाइपलिपानु इन्ता हेन्जा चि हिघाहि | इन्ता द्याङ्गेलाइ लोघाखे कालाउ बप्तिस्ता ह्रुघाहि |
\v 24 ओदोङ बेला थिकापा यु:हान्ना झ्यालखाता दुल्का मान्थुघाहि |
\v 25 कोकोङ बेला यु:हान्नाको चात्यागेलाइको एमि यहुदिदोफा सुदिकरको बिसयता काथा-चेरसुहि |
\v 26 यु:हान्नाकोता लोतेङ एम्बालाइ वासेहेङ दोअ्हि, “गुरु ज्य्,यर्दनको ओदोइपार ज्याइ नाङ्कोदोफा हिघाहि, ज्याइको भाअ्सिङ ना गवाइ पिन्हा , खाङ्सु, वा बप्तिस्ता पिदोङ्खे ,कालाउ झाराङ वाकोता हानिदोङ्खे |”
\v 27 यु:हान्ना उत्तार पिहि, “द्याङ्गेलाइहेङ स्वार्गसो मापिका भरि उङ्को हाइदोङ काथा निङ्लि मादावा |
\v 28 का ख्रिस्ट माको, कालाउ का वा खाङ्तेङ लाम्फा दिङ्गिल्का दोअ्नु काङ्को गवाहि नेलाइ ताइमिङ पिस्वाना |
\v 29 ज्याइदोफा दरवाइनि (बेहुलि) हि, दरूवा (बेहुला) इङ्कोदोङ |दरुवाको लोकोन्दि ज्याइ वाको भेर्पा जातेङ हिखे, वाको गाला हिङ्तेङ मेनाङ लङ्चावा |अदोङ भाअ्सिङ काङ्को इदोइ एल्का दिना एला पुरा जेङ्का हि |
\v 30 वा बारालि, कलाउ का म्हुइलि गोइका हि |
\v 31 “ह्रुतासो लोका झाराङ खाङ्तेङ बार्का हि | पृथ्वीसो हिका पृथ्वीकोङ्दोङ कालाउ पृथ्वीकोङ काथा दोअ्खे |स्वर्गसो लोका झाराङ खाङ्तेङ बार्का हि |
\v 32 वा जेदोङ तिङ्का कालाउ हिङ्का हि, इङ्को गवाहि वा पिखे कालाउ वाको गवाहि हासुदोङ माह्रुखे |
\v 33 ज्याइ वाको गवाहि ह्रुकाहि, वादोङ परमेस्वर सत्ये हि,दोअ्का काथाको प्रमान पिखे |
\v 34 हाइपालिदोनु ज्याइहेङ परमेस्वर दिङ्गिल्हि, इङ्कोदोङ परमेस्वरको बचन दोअ्खे, हाइपालिपानु परमेस्वर मादोङ्सिङ (माजोखेसिङ) पबित्तरो आत्मा प्याङ |
\v 35 आबा चानहेङ मायारु पाखे, कालाउ गोतेङ आने-माने वाकोङ खुर्ता पिका हि |
\v 36 ज्याइ चान ह्रुसो खान्धुरिपाखे वाको दोफा अनन्त जिवन हि | ज्याइ चानको आग्या माकिखे जिवन मातिनाङ, कालाउ परमेस्वरको चेर्र (क्रोध )वाको ह्रुता हितेङ ह्याङ |
\c 4
\p \v 1 यु:हान्ना खान्तेङ येसु: हेन्जा चात्यागेलाइ बानाइका-बानाइकाङ हि कालाउ बप्तिस्ताबुङ पिका-पिकाङ्हि दोअ्का फरिसिगेलाइदोङ हिङ्हि |
\v 2 काथा हाइदोनु  येसु: ताइमिङ ते माको,  वाको चत्यागेलाइ बत्तिस्ता  पिघाहि |
\v 3 जेलाउ येसु: एदोइ काथा गिहि, वा यहुदिया लातेङ आरोङ गालिलता घुरेहि |
\v 4 वासेङ सामरियापाहा जेङ्तेङ हानेलिगोइघाहि |
\v 5 कालाउ वा समरियाको सुखार दोका नागरता थुकालिलोहि |एदोइ नगर याकुब ताइको चान योसेफहेङ पिका मिलिङ भेर्पा जेङ्घाहि 
\v 6 इन्ता याकुबको चुवा हिघाहि | येसु: लोकाताङ पालाउ दामाता माइकाहिगाहि  कालाउ इङ्को चुवाको भेर्पा योम्तेङ हिघाहि |कालाउ आधाबेला जेङ्का हिघाहि |(प्राय मध्यान भएको थियो ) 
\v 7 एलोङ सामारि बेबाल चि इ:लि इन्ता लोहि | `येसु: उङ्कोहेङ दोअ्हि, “कासेङ चि आम्लि पिनि |”
\v 8 वाको चात्यागेलाइ सहरता चाका आमेगेलाइ चोल्लि हानिका हिघाहि |
\v 9 वाको चात्यागेलाइ सहरता चाका आमेगेलाइ चोल्लि हानिका हिघाहि |
\v 10 येसु: उङ्कोहेङ दोअ्हि, “ना् परमेस्वरको बरदान कालाउ नादोफा चि ह्रेका द्याङहेङ नाल्कानु नादोङ  वादोफा चि र्ह्रेधाना, कालाउ वादोङ नाहेङ जिआइका चि पिधाना |”
\v 11 उङ्को बेबाल वासेङ दोअ्हि, “ हजुर, नाङ्कोदोफा इका दोल मान्थु, कालाउ चुवाबुङ चिल्वावाङका हि |(गहिरो छ )कालाउ ना हितासो इङ्को जिआइका चि चुमाना ?
\v 12 हाइ ना केलाइको आजाइ- आजु याकुब खाङ्तेङ बार्का हिना ? वादोङ केलाइहेङ इदोइ चुवा बानाइपि, वा ताइमिदोङ वाको सन्तान कालाउ वाको गुपुस गाइ-पिया (गईबस्तुले) इदोङ च्वाको चि आम्हि |”  
\v 13  येसु: वासेङ दोअ्हि, “इदोइ चि आम्का झाराङ आरोङ चि आम्लिकिताङ, 
\v 14 कालाउ ज्याइ-ज्याइ काङ्को पिका चि आम्खे उङ्को हिदिकाल्लाबुङ चि आम्लि माकिताङ |जेदोङ चि का  प्याङका, इङ्को चि वाकोता अनन्त जिवनको भाअ्सिङ मुर्तेङ हिका चिको मुहान जेनाङ |”     
\v 15  उङ्को बेबाल वासेङ दोअ्हि, “हजुर ,कासेङ उङ्को चि पि , कालाउ का चि आम्लि माकिताङ्का , कालाउ इता चि इलि  लोतेङ हिलि मागोयाङ्का |”
\v 16 येसु: उङ्कोहेङ दोअ्हि, “हाने, नाङ्को 'के'हेङ काइतेङ चुमा |”
\v 17 उङ्को बेबाल दोअ्हि, “काङ्को 'के' मान्थु |”येसु: उङ्कोहेङ दोअ्हि , “नाङ्को के मान्थु दोअ्तेङ ना थिकोङ दोअ्न्हा ,
\v 18 हाइपालिदोनु नाङ्को नामि के जेङ्लि दोहोइ ,कालाउ जेदोङ एला नादोफा हि ,  उङ्को-नाङ्को के माको | ना इदोइ जातिकोङ दोखेना |”
\v 19 उङ्को बेबाला वासेङ दोअ्हि , “हजुर, ना अगम्बक्तादोङ दोअ्तेङ का थागिघा |
\v 20 केलाइको आजाइ -आजुगेलाइ इदोङ तिकार्ताता पुजापाहि,  कालाउ नेलाइ दोसुखेना,  पुजापाका थामे यरुसलेदोङ |”
\v 21  येसु: उङ्कोहेङ  दोअ्हि , “एइ तिरि,(नारी)कासेङ खान्धुरिपा, इङ्को दिना लोदोङ्खे , जेलाउ नेलाइ ना ते इदोइ तिकार्ता, ना यरुसलेमता ह्रुताको आबाहेङ सेवा पासुवाना |
\v 22 नेलाइ जेदोङ सेवापासुखेना(आराधाना) इङ्को मागिसुखेना |केलाइ जेदोङ सेवा पानाखे उङ्को गिनाखे, हाइपालिदोनु मुक्तिचाहि यहुदिगेलाइसो लोखे |
\v 23 कालाउ दिना लोदोङ्खे, कालाउ उङ्को दिना एलाङ्दोङ जेङ, जेलाउ साचिकोङ सेवापाकालाइ आबाहेङ आत्मा कालाउ सत्तेता सेवा पाखे |हाइपालिपानु सेवा पाका इस्काङ सेवा पाकालाइहेङ्दोङ आबा भोअ्खे |
\v 24 'सो परमेस्वर आत्मा हिका हि, कालाउ वाको सेवापाकागेलाइ आत्मा कालाउ सत्तेतासेवा पालिगोइखे |
\v 25  उङ्को बेबाल वासेङ दोअ्हि, “का गिखा, हाइदोनु मसिह ल्वाङ (वासेङ ख्रिस्ट दोनाखे ),कालाउ  जेलाउ वा ल्वाङ, कालाउ वादोङ केलाइ झाराङ्हेङ  गोताङ काथा दोअ्ताङ |”
\v 26  येसु; इङ्कोहेङ दोअ्हि, “नादोफा धुइका, काआङ्दोङ
\v 27 अदोङ्घुरि वाको चात्यागेलाइ लोहि,कालाउ वासेहेङ इमि बेबालदोफा काथा पातेङ हिका तिङ्तेङ सक्कपरेहि, कालाउ“ ना हाइ चाहिखेना ? कालाउ“ना उङ्को बेबालदोफा हाइपालि काथा दोघाना ?”दोतेङ हासुबुङ माहि:हि |
\v 28 कालाउ उङ्को बेबाल ताइको घाल्से सिधितेङ सहरभारि हानिहि, कालाउ द्याङ्गेलाइहेङ दोअ्हि, 
\v 29 “लोसु, एलोङ द्याङ्हेङ खाङ्सु, ज्याइ कादोङ पाका गोतेङ काम कासेङ दोअ्पिहि |हिसोङ (हाइ) वाआङ्दोङ ख्रिस्ट ते माकोनि ?”
\v 30 कालाउ इम्बालाइ सहरसो उल्लितेङ वाकोता हानिहि |
\v 31 इदोङ माझाता चात्यागेलाइ वासेङ एसादोअ्तेङ सेउपाहि, “रब्बि उम चा दोअ्हि |”
\v 32 कालाउ वा इम्बालाहेङ दोअ्हि, “ कादोफा चालिभाअ्सिङ चाका-आम्का हि, इदोइ नेलाइहेङ थाहामान्थु |”
\v 33 अदोङ भाअ्सिङ चत्यागेलाइ ता-तामिता दोअ्हि, “हाइ हासुदोङ वासेङ चाका-आम्का पिपाहि कि ना हेसा ?”
\v 34 येसु: इम्बालाइहेङ दोअ्हि, “कासेङ दिङ्गिल्काको मन भाइपाङ पालि, कालाउ वाकोकाम पुरापालिदोङ काङ्को चाका उम |
\v 35 हाइ नेलाइ मादोसुवाना,  'आरोङ द्या माहिना बाकि हि, कालाउ सेका चेका दिना लाङ ?' का नेलाइहेङ दोअ्खा, ताइको मिसिया ल्हेतेङ मिलिङ भारि सेका खाङ चेकादिना जेङ्होइ |
\v 36 ज्याइ सेका उम चेखे वादोङ ज्याला बनिनिङ्खे, कालाउ अनन्त जिन्दिको भाअ्सि फलपाको सेका जोम्पाखे, कालाउ बिकालाइ-चेकालाइ एदोसाङ हाउसाइखे |
\v 37 हाइपानु 'एमि बि:खे, कालाउ भेनाङ द्याङ चेखे ,' दोअ्का बचन सत्ये जेङ्खे |
\v 38 का नेलाइहेङ इन्ता चेलि दिङ्गिल्घा ,जेता नेलाइ मेहेनत पाका मान्थुसुन्हा | भेनाङ द्याङ्गेलाइ मेहेनत पाकाहि,कालाउ इम्बालाइको मेहेनतको फल नेलाइदोङ निङ्का हिसुना |”
\v 39 “का जेदोङ पाघा वादोङ कासेङ गोतेङ दोअ्पिहि ” दोअ्का उङ्को बेबालको गवाहि पालाउ उङ्को नगरको सामारिगेलाइ हिन्जा वासेङ खान्धुरि पाहि |
\v 40 अदोङ भाअ्सिङ जेलाउ सामारिगेलाइ वाकोता लोहि, कालाउ इम्बालाइ वाहेङ इम्बालाइदोफा हिलि सेउपाहि ,कालाउ वा न्हेनि इन्ता हि |
\v 41 कालाउ वाको  दोअ्का बचन हिङ्तेङ आरोङ हिन्सा वासेहेङ खान्धुरि पाहि |
\v 42 उङ्को बेबालहेङ इम्बालाइ दोअ्हि , “एला ना दोअ्का काथाता केलाइ खान्धुरि पाका माको, कालाउ केलाइ ताइमिदोङ हिङ्का कारनसो जातिकोङ वा सुमिङ्को मुक्तिदाता वादोङ दोअ्तेङ केलाइ गिका हिनाहि |”
\v 43 न्हेनि-न्हुसो इन्तासो ओलितेङ वा गालिलता हानिहि |
\v 44 येसु:टाइमिङ गावाहि पिहि, हाइपालिपानु ताइको निजि सारभिता हिदोइबुङ अगमबक्ताको आदर मान्थुके |
\v 45 जेलाउ वा गालिलता लोअ्हि, कालाउ वा यरुसलेमता पार्बाको दिनाता जेदोङ पाका हिघाहि इङ्को गोतेङ काम तिङ्का हिनासि हिघाहि | अदोङ भाअ्सिङ गालिलिगेलाइ वासेङ स्वागत पाहि,हाइदोनु इम्बालाइबुङ पार्बाता हानिका हिघाहि |
\v 46 उङ्को न्हुसो वा आरोङ गालिलको काना नगरता लोहि,| जेता वादोङ चिहेङ दाखगोरा बानाइका  हिघाहि |करफनहुमता एमि बार्का अधिकारि हिघाहि,ज्याइको चान मिसा लोका हिघाहि |
\v 47 येसु:यहुदियासो गालिलता लोका हि, दोअ्का हिङ्तेङ उङ्को वाकोता हानिहि ,कालाउ वाको चान सिलितोम्का हिघाहि | वाको चानहेङ लोतेङ एल्पापि दोअ्तेङ सेउपाहि |
\v 48 येसु:दोङ इन्कोहेङ दोअ्हि, “नेलाइ चिना कालाउ सक्क परिका कामगेलाइ मातिम्पाभरि हिदोइबुङ रितिसो खान्धुरि मापासुखेना |”
\v 49 इङ्को बार्का अधिकारि वासेहेङ दोअ्हि, “हजुर ना, काङ्को चान सि:लिखातेङ  लाम्फादोङ लोपि |”
\v 50 येसु: इङ्कोहेङ दोअ्हि , “हाने, नाङ्को चान वान्च्याङ |”येसु: उङ्कोहेङ दोअ्का वचन उङ्को द्याङ खान्धुरि पाहि ,कालाउ ताइको दामा चाहि |  
\v 51 कालाउ उङ्को हानिकाताङ पालाउ दामाता वाको चाकिरियागेलाइ उङ्कोहेङ दुसुतेङ दोअ्हि नाङ्को  चान बान्चिहोइ उङ्कोहेङ दोअ्हि |
\v 52 अदोङ पहरसो उङ्कोहेङ सोन्चो जेङ्लि तेङ्हि दोअ्तेङ इङ्को इम्लाइहेङ हिकाता इम्लाइ दोअ्हि, “आन्जिनितिमा ए बजेसो उङ्को मिसा  वासेहेङ लाअहि |”
\v 53 येसु: उङ्कोहेङ दोअ्हि,  “ नाङ्को चान बान्च्याङ, “दोअ्का पहरसोङ होनाहो दोतेङ  आबा थाहा गिअ्हि|  कालाउ वा  ताइमिङ कालाउ  वाको इङ्को को गोतेङ जाहानदोङ खानधुरि पाहि |
\v 54 यहुदियासो गालिलता लोतेङ येसु: पाका इदोइ न्हेतेङ चिना हिघाहि  |
\c 5
\p \v 1 उङ्को न्हुसो यहुदिया गेलाइको पार्बा हिघाहि, कालाउ येसु: यरुसेलेमता हानिहि |
\v 2 यरुसेलेमता नालोङ दलानगेलाइ होइ खोराइका एलोङ चिकुण्ड हि, जाइहेङ हिब्रु भासाता बेथस्दा दोअ्खे, या जलकुण्ड भेडा को भेर्पा हि |
\v 3 इन्ता खाल्खालको मासाधिकागेलाइ कालाउ कान्हा, खेरानद्या गाइलि खोकालाइ सालाङगापा जिम्तेङ हिघाखे | इम्लाइ चि हेथे पहर साल्काताङ दोअ्तेङ ह्रुमतेङ हिघाहि |
\v 4 हाइपालिदोनु परमप्रभुको एनोङ दु:त पहर-पहरता चि कुन्दता खुअ्तेङ चि हेङ्गालाइ पिघाखे , कालाउ चि साल्कातेङ न्हुसो ज्याइ लाम्फा चि लिता दुबिघाहि , जिसिका मासाधिका हिलाबुङ , उङ्को एल्घाहि |
\v 5 इन्ता न्हेकुरिता न्हेबासार घति एलोङ मासाधेका द्याङ हिघाहि |
\v 6 उङ्को द्याङहेङ इनता सि:लितोम्पा जिम्तेङ हिका येसु: तिङ्हि |निकोङ दिना लाम्फासो उङ्को मासाधेका जेङ्का हिघाहि |येसु: इङ्को गितेङ दोअ्हि , “ना हाइ एल्लि भोखेना कोनु ?”
\v 7 मासाधेका वासेङ दोअ्हि, “हाइ, जेदोङ चि छाल्काखे कासेहेङ जलकुन्डता दुल्पाका काङ्को हासुबुङ मान्थु , का हानिकाताङ खाङ्तेङ लाम्फा द्याङ, चिता दुबितेङ हिखे |”
\v 8 उङ्कोहेङ येसु: दोअ्हि, “ल्हो, कालाउ जाअ् नाङ्को सिदाउ तोअ्, कालाउ ते |”
\v 9 ओदोङ घुरि उङ्को द्याङ येल्हि , ताइको सिदाउ चुम्तेङ कालाउ वा तेलि तेङ्हि | कोकोदिना माइसाचा चाका दिना हिघाहि |
\v 10 ओदोङ भाअ्सिङ एल्का द्याङ्हेङ यहुदिगेलाइ दोअ्हि, “इदोइते माइसाचाका दिना ,ना सिदाउ चुम्तेङ हानिलि मारेमाङ |”
\v 11 इम्लाहेङ वा जोबाफ पिहि , “ज्याइ कासेहेङ एल्पाहि वा दोअ्हि, 'ताइको सिदाउ चुम्तेङ हाने '|”
\v 12 वासेहेङ इम्बालाइ हिअ्हि, “सिदाउ चुम्तेङ हानिलि नासेङ हिदोइ द्याङ दोअ्हि ?”
\v 13 उङ्को एल्का द्याङ वासेहेङ नाल्का मान्थुघाहि हाइपालिपानु उङ्को थामेता गुल्सुमुल्सुपा द्याङ हिघाहि येसु: इन्तासो हानिलि दोका हिघाहि |
\v 14 कालाउ न्हुसो वासेहेङ् येसु: मुन्दिर दुसुतेङ दोअ्हि, “खाङ् ना एल्होइना | आरोङ पाप मापा, नाङ्को ह्रुता आरोङ्बुङ मारेम्का माज्याको |”
\v 15 कासेहेङ एल्पाका ते ये:सु हिघाहि दोअ्तेङ, यहुदियागेलाइहेङ हानितेङ दोपिहि |
\v 16 ओदोङ भाअ्सिङ यहुदियागेलाइ येसु:हेङ भोलि तेङ्हि, हाइपालिदोनु वा इदोइ काम माइसाचाका दिना काम पाका हिघाहि कालाउ येसु:हेङ साताइली तेङ्हि |
\v 17 कालाउ येसु: इम्बालाइहेङ दोअ्हि , “काङ्कोआबा एला थेकापा काम पादोङ्खे, कालाउ काबुङ काम पातेङ हिघा |”
\v 18 ओदोङ भासिङ यहुदिगेलाइ येसुहेङ सेअ्लि दाउ भोतेङ हिघाहि,हाइपालिपानु वा माइसाचाका दिना भङ्गो पाका खिनीङ माको ,कालाउ ताइमिहेङ परमेस्वरको झोको बाराबोरको काथा दोघाहि कालाउ परमेस्वरहेङ ताइकोङ आबा दोघाहि |
\v 19 इम्बालाइ येसु:हेङ दोअ्हि, “ जातिङ्भारि, का नेलाहेङ दोअ्खा,चान ताइमिङ हाइदोङ पालि मादोखे ,कालाउ आबा जेदोङ पाका तिङ्खे, इङ्को खीनिङ पाखे कालाउ आबा जेदोङ पाखे,चानबुङ इन्साङ पाखे |
\v 20 हाइपालिपानु आबा चानहेङ प्रेम पाखे, कालाउ वा तामिङ पाका गोतेङ काम चानहेङ तिम्पिखे |इदोइ खाङ्तेङ माहान काम वा चानहेङ तिम्पाङ, कालाउ नेलाइ भाङ्भाङ्स्वाना |
\v 21 हाइपालिदोनु जेसाङ आबा सि:कालाइहेङ सिन्हुपाखे, इम्बालाइहेङ जिवन पिखे, इन्साङ चानबुङ ज्याइहेङ इच्सा जेङ्खे उङ्कोहेङ जिवन पिखे |
\v 22 हाइपालिदोनु आबा हासुकोबुङ न्यायनिसाप मापाखे,बरु गोताङ न्याय निसाप पाका काम चानहेङ पिकाहि,
\v 23 हाइपालिपानु झाराङ चानहेङ मान्याको, जेसाङ इम्बालाइ आबाहेङ मान्त्या पाखे, चानको मान्त्या मापाकालाइ वासेहेङ दिङ्गिल्काहेङ्बुङ मान्त्या मापावा |
\v 24 "“जातिङ्भारि, ""का नेलाइहेङ दोअ्खा, ज्याइ काङ्को वचन हिङ्खे कालाउ कासेहेङ दिङ्गिल्काहेङ खान्धुरि पाखे, उङ्को दोफा अनन्त जिवन हि |उङ्को न्यायता मालोखे, कालाउ सि:कासो सिन्हुतेङ जिवनता दुल्का हि |"
\v 25 साच्चिकोङ, का नेलाइ दोअ्खा, उङ्को दिना लोदोङ्खे, कालाउ उङ्को दिना एलादोङ, जेलाउ सि:कालाइ परमेस्वरको चानको गाला हिनावा, कालाउ हिङ्कालाइ बान्च्याङ |
\v 26 हाइपालिदोनु जेसाङ आबा ताइमिताङ्ता जिवन हि, इन्साङ वादोङ चानहेङ ताइमिता जिवनको जाइलि मुल खाबारा पिका हि |
\v 27 कालाउ वासिहेङ न्यायको फैसाला पाका खाबारा पिका हि,हाइपालिपानु वा द्याङ्को चान हि |
\v 28 “ इदोइता माभाङ्भाङ्सु , हाइपालिदोनु दिना लोदोङ्खे, जेलाउ तोम्ता हिकालाइ झाराङ वाको गाला हिनावा,
\v 29 कालाउ बाहार उल्लितेङ लावा एल्का काम पाकालाइ जिवनको भाअ्सिङ सिङ्चाङ कालाउ माएल्का काम पाकालाइ दन्ड आग्याको भाअ्सिङ सिङ्चाङ |
\v 30 “का ताइमिङ हाइदोङ पालि मादाङ्का |जिस्का का हिङ्खा इन्सीकाङ न्याय का पाखा, कालाउ काङ्को न्याय थिक जेनाङखे , हाइपालिपानु का ताइको इच्सा माभोखा, कालाउ कासेहेङ दिङ्गिल्काको इच्सा भोखा |
\v 31 “एदि का ताइको बिसयता गवाहि पिघापानु काङ्को गवाहि सत्ये माजेनाङ |
\v 32 काङ्को बिसयता गवाहि पिका भेनेङ हि, कालाउ का गिखा, वा काङ्को बिसयता जेदोङ गवाहि पिखे, इङ्को गवाहि सत्ये जेङ्खे |
\v 33 यु:हान्नाकोता नेलाइ हि:लि दिङ्गिल्सुना, कालाउ वा सत्येको गवाहि पिका हि |
\v 34 का ग्रहन पाका गवाहि द्याङ्को भाअ्सिङ माको, कालाबुङ नेलाइको उदार ज्याको दोतेङ का इदोइ काथा दोअ्खा |
\v 35 यु:हान्ना जोल्का कालाउ थासासाइका गेसा हिघाहि , कालाउ नेलाइ वाको थासासाइकाता आतुइसा समय लाबुङ आनन्द मानिलि राजि पासुन्हा |
\v 36 “कालाउ कादोफा जेदोङ गवाहि हि, इङ्को यु:हन्नाको खाङ्तेङ बार्का हि | हाइपालिपानु जेदोङ कामगेलाइ पुरा पालि आवा कासेहेङ पिका हि, इङ्को काम का पादोङ्खा , कालाउ वा काङ्को बिसयता गवाहि पितेङ हि, कि आबादोङ कासेहेङ दिङ्गिल्का हि |
\v 37 कासेहेङ दिङ्गिल्का आबा ताइमिदोङ काङ्को बिसयता गवाहि पिका हि |वाको गाला नेलाइ हेलाउबुङ हिङ्का मान्थुसुना, वाको स्वारूप हेलाउबुङ तिङ्का मान्थुसुना |
\v 38 वाको वचन नेलाइता माह्याङ हाइपालिदोनु ज्याइहेङ वा दिङ्गिल्हि, नेलाइ वासेहेङ खान्धुरि मापासुखेना |
\v 39 नेलाइ धर्म सास्तारता भोसुखेना, हाइपालिदोनु इन्ता अनन्त जिवन निङ्खे दोअ्तेङ नेलाइ मानिसुखेना | काङ्को बिसयता गवाहि पिका इङ्कोङ धर्म सास्तरदोङ,
\v 40 कालाउबुङ नेलाइ जिवन निङ्लि काङ्कोता लोलि माकिसुखेना |
\v 41 “का द्यागेलाइदोफा महिमा माह्रुकाङ्का ,
\v 42 कालाउ का परमेस्वरको मायारू नेलाइता मान्थु दोअ्तेङ का गिखा |
\v 43 का ताइको आबाको मिङ्ता लोका हिघा, कालाउ नेलाइ कासेहेङ मा-माह्रुसुखेना (ग्रहन मापास्वाना) | भेनेङ हासुङ ताइकोङ मिङ्ता लोका जेङ्नु उङ्कोहेङ ह्रुसुवाना( ग्रहन पास्वाना) |
\v 44 नेलाइ हेसा खान्धुरि पालि दोस्वाना , जेलाउ नेलाइ ताइ- ताइमिता भेनाङ सो मान भोसुखेना, कालाउ इङ्को मान माभोसुखेना, जेदोङ एनोङ खिनिङ परमेस्वरसो लोखे ?
\v 45 “इदोइ मासम्झेसु, हाइ का आबाको भेर्पा नेलाइहेङ दोसिलि प्याङ्का | नेलाइहेङ दोसिलि बानाइकाते मोसा हि , जेदोङ्ता नेलाइ आसा पातेङ हिसुना |
\v 46 हाइपालिदोनु नेलाइ मोसाहेङ खान्धुरि पाकानु कासेहेङ्बुङ खान्धुरि पासुध्यावाना, हाइपालिपानु वा काङ्को बिसयता लिखेका हिघाहि |
\v 47 कालाउ नेलाइ वादोङ, लेखिका काथागेलाइ खान्धुरि मापासुखेना पानु, काङ्को दोअ्का वचनता हेसा खान्धुरि पासुवाना ?”
\c 6
\p \v 1 इदोइ काथा न्हुसो येसु: गालिल, माकुनु तिबेरियास  समुन्द्रको ओदोइ पार हानिहि |
\v 2 कालाउ एनोङ बारका जेर वाको न्हु-न्हु हानिलि तेङ्हि, हाइपालिदोनु वा मासाधेगेलाकाइहेङ एल्पाका इम्बालाइ चिना तिङ्का हिघाहि |
\v 3 येसु: तिकार हुता ताङ्हि, कालाउ वाको चत्यागेलाइदोफा इन्ता हि: |
\v 4 यहुदिगेलाइको निस्तार-पार्बा भेरपाङ  लोका हिघाहि |
\v 5 कालाउ येसु:ताइको कोरपाङ खाङ्लाउ एनोङ बार्का जेर ताइको भारि लोका तिङ्तेङ फिलिपहेङ दोअ्हि, “इम्बाइहेङ चापालिको भाअ्सि केलाइ हेतासो सेले चोल्लि ?”
\v 6 वा उङ्कोहेङ जाचिलिको भाअ्सिङ इदोइ काथा दोकाहिघाहि, हाइपालिदोनु वा जेदोङ पालि तोम्का हिघाहि ,वा इदोइ गिका हिघाहि |
\v 7 फिलिप वासेहेङ उत्तारा पिहि,  “झाराङ्हेङ आतु-आतुइसा निङ्लाबुङ न्हेसाइ चान्दिको ताकाको सेले इम्बालाइहेङ माथेमाङ |”
\v 8 वाको चत्यागेलाइसो एमि, सिमोन पतरुसको ओने अन्द्रियास दोअ्हि, 
\v 9 “इता एनोङ वाजान हि, वाकोदोफा जौको नालोङ सेलि कालाउ न्हेलोङ हाया हि| कालाउबुङ इदोइ झोको हेन्जाङ्को भाङ्सि इदोइ झोका हाइथेमावा रो ?”
\v 10 येसु: दोअ्हि, “ द्याङ्गेलाइहेङ योम्पासु |”इन्ता हेन्जाङ घासिहिका चउर हिघाहि |कालाउ ना हाजार झोको वाबाल द्याङ्गेलाइ  इन्ता योम्हि |
\v 11 कालाउ येसु: सेले चुम्तेङ,  परमेस्वरहेङ, धन्याबाद पितेङ योम्कालाइहेङ बाख्राइ पिहि, कालाउ इन्साङ पातेङ हायाबुङ बाख्राइ पिहि |इम्बालाइ गोइका झोको चाहि |
\v 12  कालाउ जेलाउ इम्बालाइ हिमु भेल्पाङ चाहि, वा ताइको चत्यागेलाइहेङ दोअ्हि, “दाइका दुइका पोङ्नाकागेलाइ जोम्पासु, कालाउ हाइदोङ मानासाताको |”
\v 13 चाकासो दाइका जौको इङ्को नालोङ् सेलेको पोन्हाकागेलाइ इम्बालाइ जोम्पालाउ तेन्हे डालो जेङ्हि |
\v 14 ओदोङ भाअ्सि वा पालिदोका इदोइ चिना तिङ्तेङ उङ्को दयाङ्गेलाइ दोअ्हि, “सुमिङ्ता लोका अगम्बक्ता साचिकोङ वाआदोङ जेङ |
\v 15 इम्बालाइ लोतेङ वासेहेङ हेसापालाबुङ चुम्पुतेङ राजा बानाइलि खाङ्खे दोअ्का काथा गितेङ येसु: आरोङ एक लाङ तिकार्ता हानिहि |
\v 16 बेला हानिका पहर वाको चात्यागेलाइ समुन्द्र भारि हानिहि |
\v 17 कालाउ नाउता धोल्तेङ इम्बालाइ समुन्द्र  ओदोइपार कर्फनहुम भारि हानिलि तोम्हि | ओदोङ्बेला  माचेल-मुचुलचिल्लि दोका हिघाहि,  | कालाउ येसु: उदोङ पहर थिकापा इम्बालाइकोता थुकालि लोका  मानथुघाहि |
\v 18 कालाउ बार्का  डुमभेर्पा दलाइन्हाका हिघाहि , समुन्द्रको साल उल्लाउल्ला हि  | 
\v 19 ना-तु किलोमिटर  झोको नाउ हियाइतेङ हानिका न्हुसो इम्बालाइ येसु:हेङ समुन्द्र ह्रुता-ह्रुता तेतेङ  भेर्पाङ लोकातिङ्तेङ,  इम्बालाइ थिहि |
\v 20  कालाउ वा इम्बालाइहेङ दोअ्हि, “कादोङ ,माथिसु |” 
\v 21 इम्बालाइ वासेहेङ नाउता ताङ्लि दोअ्हि,कालाउ ओदोइ घरिङ्ताङ  ओबालाइको हानिका थामेता नाउ थुकाल्हाहि |
\v 22  समुन्द्र ओदइपार हिअ्का जेर न्हुदिना इन्ता एनोङ खीनिङ नाउ तिङ्हि | इम्बालाइ गिका हिघाहि, हाइ येसु:ताइको चत्येगेलाइदोफा नाउता धोल्का मान्थुघाहि, कालाउ वाको चात्यागेलाइ खीनिङ हानिका हिघाहि |
\v 23 कालाउ तेबेरियासो आरोङ नाउगेलाइ इङ्को थामेको भेर्पा लोहि, जेता  प्रभु धन्यबाद पितेङ कालाउ न्हुसो , इम्बालाइ सेलेकाचाका हिघाहि |
\v 24 येसु: कालाउ वाको चत्येगेलाइ इन्ता मान्थुका तिङ्तेङ द्याङ्गेलाइ येसु:हेङ भोलि नाउता धोल्तेङ कफर्नुहुम भारि हानिहि |
\v 25 इम्बालाइ वासेहेङ सुमुन्द्र ओदोइपार दुसुतेङ वासेसेङ हिअ्हि, “रबि, ना इता हेलाउ लोन्हा ?”
\v 26 येसु: इम्बालाइहेङ उत्तारा पितेङ दोअ्हि, “जातिङ को का नेलाइहेङ दोअ्खा, नेलाइ चिन्हगेलाइ तिङ्तेङ माको, कालाउ घाइपाङ सेले चानाङ कासेहेङ भोसुखेना |
\v 27 नासाका जेङ्का चाका आनेमानेको भाअ्सिङ मेहेमत मापासु, भरू अनन्त जिन थिकापा हिका चालि-आम्लिको भाअ्सिङ मेहेमतपासु, ज्याइ द्याङ्को चान नेलाहेङ प्याङ |हाइपालिदोनु परमेस्व आबादोङ वाको हुता ताइकोसाप लगाइपिका हि |”
\v 28 इम्बालाइ “वासेहेङ दोअ्हि, “ परमेस्वरको चिताइका काम पालिको  भाअ्सिङ केलाइ हाइपालि गोयाङ ?
\v 29 येसु: इम्बालाइहेङ दोअ्हि, “ परमेस्वरको काम इदोइदोङ,   ज्याइहेङ वा दिङ्गिल्हि वासेहेङ खान्धुरि पासु |”
\v 30 ओदोङ भाअ्सिङ इम्बालाइ वासेहेङ दोअ्हि, “ ना हाइ चिन्ह तिन्पाना अदोइ केलाइ खानाङ, कालाउ नासेहेङ खान्धुरि पाङ ? नाहाइ पाखेना ?
\v 31 आबा -आजुगेलाइ मारालाका थामेता मन्ना चाहि, इङ्को धर्मसास्तरता लेखिका हि, “ परमेस्वर  स्वर्गासो सेलि चालि पिहि |”
\v 32 येसु: इम्बालाइहेङ दोअ्हि, “ जातिङ्भारि, का नेलाइहेङ दोअ्खा, नेलाहेङ स्वर्गसो सेलि पिहि मोसा माको, कालाउ  स्वर्गसो नेलाहेङ  जातिकोङ सेले पिका काङ्को आबाहिकाहि |
\v 33 हाइपालिदोनु परमेस्वरको सेले इङ्कोदोङ हि  ज्याइ स्वर्गसो खुतेङ्लोका, कालाउ  सुमिमिङ्हेङ जिवन पिखे |”
\v 34 इम्बाइलाइ वासेहेङ दोअ्हि, “ प्रभु, इदोइ सेले केलाहेङ दिनाङ पि |” 
\v 35 येसु: इम्लाइहेङ दोअ्हि, “जिवनको सेले कादोङ,  काङ्कोता लोकालाइ हासुबुङ माम्हितुताङ, कालाउ कासेहेङ खन्धुरि पाकालाइ हिदिकालबुङ चिआल्लि माकिताङ |
\v 36 कालाउ का इम्लाइहेङ दोअ्काङ हिघा, नेलाइ कासेहेङ तिङ्का हिसुना, कालाउबुङ खन्धुरि मापासुखेना |
\v 37 आबा कासेहेङ पिकागेलाइ झाराङ काङ्कोता ल्वाङ,कालाउ काङ्कोता लोकालाइहेङ का हिदोइबुङ  रीतसो मालाताङ्का |
\v 38 ताइको इच्सा पुरा पालि का स्वर्गसो खुतेङ लोका माको, कालाउ कासेहेङ दिङ्गिल्काको इच्सा पुरा पालिको भाअ्सिङ लोका का |
\v 39 कालाउ कासेहेङ दिङ्गिल्काको इच्सा इदोइदोङ, हि कि कासेहेङ पिकागेलाइमध्ये  हासुहेङ्बुङ का  माअ्लाताङ्का, कालाउ  इम्बालाइहेङ न्हुसोको दिनाता अनन्त जिवनता सिन्हुपाङ्का |
\v 40 हाइपालिपानु काङ्को आबाको इच्सा इदोइदोङ हि कि,  चानहेङ खाङ्लि कालाउ वाको हुता   खान्धुरिपाका झाराङ अन्नत जिवन निनाको, कालाउ का उङ्काहेङ न्हुसोको दिनाता सिन्हुपाङ्का |”
\v 41 यहुदिगेलाइ वाको बिरोधाता गुनगुनाइलि तेङ्हि, हाइपालिदोनु वा दोअ्हि, “स्वार्गसो खुतेङ्लोका सेले काआङ्दोङ |”
\v 42 इम्बालाइ दोअ्हि, “हाइ या योसेफको चान,येसु: माको ? याको आबा कालाउ आमाइ केलाइ मानाल्न्हाखे रो ?  एला या हेसा 'का स्वार्गसो काआङ खुअ्तेङ लोका ' दोअ्तेङ दोअ्खे ?”
\v 43 येसु:दोङ इम्बालाइहेङ उतारा पिहि,''नेलाइ ताइकोता मा गनगनाइ हि |
\v 44 कासेहेङ दिङ्गिल्का आबा मातान्हेये पानु हासुबुङ काङ्कोता लोलि मादाङ, कालाउ का उङ्कोहेङ न्हुसोको दिनाता(अन्त्ये) सिन्हुपाङ्का |
\v 45  कालाउ यिङ्को झाराङ्हेङ परमेस्वरपाहासो धिर्पाङ'  दोअ्तेङ अगमबक्त्तागेलाइको किताबता लिखिका हि | झाराङ ज्याइ आबासो हिङ्खे कालाउ धिर्खे उङ्को काङ्कोता लोखे |
\v 46 आबाहेङ हिदोइबुङ द्याङ् तिङ्का मान्थु, कालाउ वा खिनीङ तिङ्का हि,  ज्याइ परमेस्वरसो लोका हि, वादोङ आबाहेङ तिङ्का हि |
\v 47 जातिङ्भारि का नेलाहेङ दोअ्खा, ज्याइ खान्धुरि पाखे वाको दोअ्फा अनन्त जिवन हि |
\v 48 का जिवनको सेले |
\v 49 नेलाइको आजु-आबागेलाइ मारालाका थामेता मन्ना चाहि कालाबुङ इम्बालाइ सितेङ हानिहि |
\v 50 स्वार्गसो खुअ्तेङ लोका सेले इदोइदोङ हि, ज्याइ इदोइ चाखे उङ्को मास्याङ |  
\v 51 स्वार्गसो खुअ्तेङ लोका सिन्हुका सेले काआङ्दोङ | हासुबुङ इदोइ सेले चाहेपानु उङ्को  हेलालाउबुङ  बान्च्याङ | कालाउ जेदोङ सेले का सुमिङ्ता जिवनको भाअ्सिङ प्याङ्का, उङ्को चाहि काङ्को जिउ |”  
\v 52 कालाउ यहुदिगेलाइ ता-ताइमिता दोअ्सुलि तेङ्हि, “इदोइ द्याङ हेसा केलाहेङ ताइको जिउ चालि पिलि द्वाङ ?”
\v 53 येसु: इम्बाइहेङ दोअ्हि, “  जातिङ्भारि , का नेलाइहेङ दोअ्खा,  नेलाइ द्याङ्को चानको जिउ  माचासुन्हा पानु ,कालाउ वाको हिति माआम्सुना पानु,नेलाइता जिवन मान्ठुवाङ |
\v 54 काङ्को जिउ चाका कालाउ काङ्को हिति आम्कालाइदोफा अनन्त जिवन हि, कालाउ न्हुसोको (अन्त्ये) दिनाता का उङ्कोहेङ सिन्हुपाङ्का |
\v 55 हाइपालिदोनु काङ्को जिउ (देह) जातिकोङ चाका आमनेदोङ, कालाउ काङ्को हिति जातिको आम्का आमेनेदोङ |
\v 56 काङ्को जिउ चाका, कालाउ काङ्को हिति आम्काचाहि काङ्कोता हिखे, कालाउ का वाकोता ह्याङ्का |
\v 57 जेसाङ कि सिन्हुका आबा  कासेहेङ् दिङ्गिल्हि, कालाउ का आबाको  कारनसो बान्चिखा, इन्सापातेङ कासेहेङ् चाकाबुङ काङ्को  कारनसो बान्चियावा  |
\v 58 स्वार्गसो लोका इदोइ सेले इन्सिका माको, जेदोङ आबा-आजुगेलाइ चाहि कालाउबुङ सि:तेङ हानिहि |  इदोइ सेले चाका चाहि जेलाउबुङ  बानचितेङ ह्याङ |”
\v 59 वा इदोइ काथा कर्फनहुमको चाउघारा साता सिक्स्या पिकाताङ दोअ्हि  |
\v 60 इदोइ हिङ्तेङ न्हुसो वाको चत्यागेलाइ मध्येसो हेन्जाङ दोअ्हि,इदोइ वचन थाङ्का हि,  हासु इदोइ हिङ्लि द्वाङ रो ?”
\v 61 कालाउ वाको चत्यागेलाइ इदोइ विसयता गुनगुनाइतेङ   हि दोअ्तेङ गिअ्तेङ येसु: इम्बालाइहेङ  दोअ्हि, “ हाइ इदोइ काथा नेलाइको भाअ्सिङ थाङ्का  कारन जेङ्तेङ हि ?
\v 62 नेलाइ दयाङ्को चानहेङ जेतावा लाम्फा हिघाहि इन्ता ताङ्का -ताङ्पाका तिङ्सुना दोअ्का ना हिसा ?
\v 63 कालाउ न्हुसो वाको चत्यागेलाइ हेन्साङ(हेन्जाङ) खेङ्नाहि कालाउ वाको दोफा पाकपिलि लाहि |
\v 64 कालाउ नेलाइसो हेथे हि,  ज्याइ  खान्धुरि  मापाखे |”  हाइपालिपानु खान्धुरि मापाकालाइ हासु-हासु जेङ, कालाउ  वासेहेङ  दोका  पिका हासु ज्याङ धोअ्तेङ येसु:हेङ लाम्फासोङ गिका हिघाहि |
\v 65 कालाउ वा दोअ्हि, “अदोङ भाअ्सिङ का नेलाहेङ दोअ्का-हिघा, एदि आबासो पिका माम्थुनु हासुबुङ द्याङ काङ्कोता लोलि मादोधाङ |”
\v 66 कालाउ न्हुसो वाको चत्यागेलाइ हेन्साङ(हेन्जाङ) खेङ्नाहि कालाउ वाको दोफा पाकपिलि लाहि |
\v 67 येसु: तेन्हे झनाहेङ दोअ्हि, “हाइ नेलाइबुङ कसेहेङ लाअ्तेङ (सिधेतेङ) हानिस्वाना ?”
\v 68 सिमन पतरुस जोबाफ पिहि, हे प्रभु केलाइ हासुकोता हानिली, ? नादोफा अनन्त जिवको वचन हि , 
\v 69 कालाउ केलाइ खन्धुरिपाका हिनाहि कालाउ गिका हिनाहि, न परमेस्वरको पबित्तरो जन हिना |”
\v 70 येसु: इम्बालाहेङ जोबाफ पिहि, “हाइ का तामिङ नेलाहेङ तेन्हे झनाहेङ सालका माको रो? कालाउ ?  नेलाइ मध्येको एमि चाहि दियाबलस |”
\v 71 इदोइ वा सिमोन इस्करियोतको चान यहुदाको बिसयता दोअ्का हिघाहि, हाइदोनु तेन्हेसो एमि जेङ्लाबुङ उङ्कोदोङ वासेहेङ दोखा पिलि तोम्का हिघाहि |
\c 7
\p \v 1 इङ्को न्हुसो येसु: गालिलताबुङ घुराइगिल्हि, कालाउ यहुदियाता हानिलि मनमापाहि, हाइपालिदोनु याहुदिगेलाइ वासेहेङ सेअ्लि दाउ भोघाहि |
\v 2 एला याहुदिगेलाइको खोप्रा बासा हिका पार्बा लोलिताम्का हिघाहि |
\v 3 ओदोङ भाअ्सिङ येसु: को ओनेगेलाइ वासेहेङ दोअ्हि, “इदोइ थामे लाअ्तेङ यहुदिया हाने, कालाउ नादोङ पातेङ हिका कामगेलाइ नाङ्को चात्येगेलाइबुङ तिनाको |
\v 4 जेदोङ दयाङ् नावाइ तालिखाङखे, ओदोङ भाअ्सिङ म्होतेङ काम मापाखे | ना इदोइ कामगेलाइ पालि खाङ्ना पानु ताइमिहेङ सुमिङ्ता प्रकट पातेङ तिङ्पा |”
\v 5 हाइपालिपानु वाको ओनेगेलाइबुङ वाहुता खान्धुरि मापागाहि |
\v 6 येसु:इम्बालाइहेङ दोअ्हि,काङ्को''सहि समय एलाबुङ थेकापा लोका मान्थु,कालाउ नेलाइको भाअ्सिङ ते गोताङ समय ठिक हि |
\v 7 सुमिङ नेलाइहेङ मारेम्का पालि मादाङ, कालाउ कासेहेङ्ते मारेम्का पाका हि , | हाइपालिपानु सुमिमिङ्को बिसयता वाको कामगेलाइ दुस्त हि दोअ्तेङ का गबाहि पिखा |
\v 8 नेलाइ इदोइ पार्बाता हानिसु |का इदोइ पार्बाता मानान्हाङ्का हाइपालिदोनु काङ्को समय एलाबुङ थेकाकापा पुरा जेङ्का मान्थु |”
\v 9 इम्बालाइहेङ एसा दोअ्तेङ वा गालिलताङ हि: |
\v 10 कालाउ वाको ओनेगेलाइ पार्बाता हानिलिदोतेङ न्हुसो वाबुङ तिम्पा-तिम्पा माको, कालाउ सिकापा हानिहि |
\v 11 पार्बाता यहुदिगेलाइ वासेहेङ भोतेङ हिकाहिघाहि, कालाउ वा हिसो हि ?” दोअ्तेङ मासोचिघाखे |
\v 12 जेरगेलाइको माझाता वाको बिसयता काथा चारचारराइलि तेङ्हि | आदिमि दोअ्घाहि, “उङ्को एल्का हि |”भेनेङ दयाङ दोघाहि, “माको, यादोङ द्याङ्गेलाइहेङ आवाइ पातेङ ताका हि |”
\v 13 कालाउ यहुदिगेलाइहेङ थितेङ वाको बिसयता हासुङ मन खोलितेङ काथा दोअ्लि मादोघाहि |
\v 14 पार्बाको माझाता येसु:थानको सालिता दुल्लि, कालाउ सिक्स्या पिहि तेङ्हि |
\v 15 यहुदिगेलाइ सक्क परितेङ एसा दोअ्हि, “ हिदोइबुङ मापढेसिङ वा, इदोइ काथा हेसा गिहि | इदोइ बिध्या हेसापातेङ निङ्हि ?”
\v 16 कालाउ येसु: उत्तारा पितेङ ओबालाइहेङ दोअ्हि, “काङ्को सिक्स्या काङ्कोङ माको, कालाउ वाको, ज्याइ कासेहेङ दिङ्गिलहि |
\v 17 एदि हिदोइबुङ दयाङ् परमेस्वरको इच्सा पालन पालि खाङ्खे पानु, काङ्को सिक्स्या परमेस्वरपाहासो हि, कि काङ्को ताइको पाहासो इदोइ वा ग्यावा |
\v 18 ज्याइ ताइकोङ पाहासो धुइखे, वा ताइकोङ मान भोअ्खे, कालाउ ज्याइ ताइमिहेङ दिङ्गिल्काको मान भोअ्खे, उङ्को सत्त्ये हि ,कालाउ वाकोता सलकपट मान्थुखे |
\v 19 हाइमोसा नेलाइहेङ व्यावस्था मापिहि | कालाउ नेलाइ हासुबुङ इङ्को व्यावस्था मा-मानिसुखेना| कालाउ नेलाइ हाइपालि कासेहेङ से:लि खाङ्सुखेना?”
\v 20 द्याङ्को जेरसो जोबाफ पिहि, “नासेहेङ भुत धेल्का हि | हासु नासेहेङ से:लि भोअ्दोखे ?”
\v 21 येसु: उत्तारा पितेङ इम्लाइहेङ दोअ्हि, “एनोङ काम का पाघा, कालाउ नेलाइ झाराङ इदोइता भारभुसाइसुखेना |
\v 22 मोसा नेलाइहेङ खतनाको मुन्धुम पिका हि ( हुनुते ,इङ्को मोसाको तर्फसोते माको कालाउ ते आबा-आजुगेलाइसो लोका ) कालाउबुङ माइसाचाका दिनाता नेलाइ द्याङ्गेलाइहेङ खाताना पिसुखेना |
\v 23 मोसाको वयवस्था भङ्ग माज्याको दोअ्तेङ एदि हिदोइबुङ द्याङ माइसाचाका दिनाता खतना पाहे पानु, का एमि द्याङ्हेङ माइसाचाका दिनाता पुराङ एल्पापिघा दोअ्तेङ हाइ नेलाइ काङ्दोफा चेरफेसुखेना ?
\v 24 ह्राइ खाङ्तेङ खिनीङ माको, कालाउ ठिकसो निसाप पा |”
\v 25 यरुसेलेमको आधिमि द्याङ्गेलाइ दोअ्हि, “ हाइ या वाआङ माको, ज्याइहेङ इम्बालाइ सेअ्लि खाङ्खे (भोखे) ?
\v 26 खाङ, याते झाराङ्को अगाउरि (आगाता) भाइ- भाइपा नुइधुइदोङ्खे, कालाउ इम्बालाइ वासेहेङ हाइदोङ मादोअ्खे ! हाइ या ख्रिस्टदोङ दोअ्का धर्मगुरुगेलाइ जातिङ्को थाहा गिहि ?
\v 27 कालाउ केलाइ गिनाखे, इदोइ द्याङ हिसोसो लोका | कालाउ जेलाउ ख्रिस्ट देखाल जेङ्नाङ, वा हिसोको हिका, हासुबुङ चाल मानिनाङ |”
\v 28 जेलाउ येसु: थानसाता (मन्दिर घर) धिर्पालाउ, वा बार्का गालाहोइ दोअ्हि, “ नेलाइ कासेहेङ नाल्सुखेना, कालाउ का हितासो लोका हिगा, उङ्कोबुङ गिसुखेना| का ताइको इच्सासो लोका माको, कालाउ ज्याइ कासेहेङ दिङ्गिल्हि वा सत्ये हि | नेलाइ वासेहेङ मानाल्सुखेना,
\v 29 कालाउ का वासेहेङ नाल्खा, हाइपालिदोनु का वाकोसो लोका हिगा, कालाउ वा कासेहेङ दिङ्गिल्का हि |”
\v 30 ओदोङ भाअ्सिङ इम्बालाइ वासेहेङ रिम्लि भोहि, कालाउ हासुबुङ वाको ह्रुसो खुरमालागाइहि, हाइपालिदोनु वाको दिना एलाठेकाबुङ लोका मान्थुघाहि |
\v 31 कालाउ हेन्जा द्याङ्गेलाइको जेरसो वा हुता खान्धुरि पाहि | इम्बालाइ दोअ्हि, “ जेलाउ ख्रीस्ट ल्वाङ , कालाउ हाइ याको पाका चिन्हगेलाइ खान्तेङ हेन्जा चिन्ह हाइ वा पावा रो?”
\v 32 द्याङ्को जेर वाको बिसयता नावाइ चार-चराइका फारिसिगेलाइ हिङ्हि |कालाउ बारका मुख्य धामि गेलाइ कालाउ फारिसिगेलाइ वासेहेङ रिम्लि थान ह्रुम्का द्याङ्हेङ दिङ्गिल्हि |
\v 33 येसु: दोअ्हि, “ आले दिना थेकापा का नेलाइदोफा हिगा, कालाउ न्हुसो का कासेहेङ दिङ्गिल्का दोफा हानाङ्का |
\v 34 नेलाइ कासेहेङ भोअ्स्वाना , कालाउ मानिङ्स्वाना ,कालाउ जेता का हिखा, नेलाइ इन्ता लोलि मादोस्वाना |”
\v 35 कालाउ याहुदिगेलाइ ता-तामिता दोअ्हि, “वा हिसो हानिलि तोम्हि हि, कालाउ केलाइ वासेहेङ मादोसुवाङ ? हाइ या ग्रिकगेलाइको माझाता जेसो-ओसोङ हितेङ हिका याहुदिगेलाइ दोफा हानितेङ ग्रिकगेलाइहेङ सिक्स्या पिलि खाङ्खे ?
\v 36 याको दोअ्का इदोइ वचन हाइ ? नेलाइ कासेहेङ भोअ्स्वाना, कालाउ मानिङ्स्वाना , कालाउ का जेता ह्याङ्का, नेलाइ इनता लोलि मादोस्वाना ?”
\v 37 एला पार्बाको न्हुदिना, एनसाङ पार्बाको प्रमुख दिनात़ा, जाअ्तेङ येसु: बारकागालासो एसा दोअ्हि, “एदि हासुबुङ चिआम्लि किहेपानु उङ्को काङ्कोता ल्वाको कालाउ लोतेङ आअ्माको |
\v 38 ज्याइ का ह्रुसो खान्धुरि पाखे, धर्मसासतर दोअ्का कोनिङ उङ्को लितासो मुर्का सिन्हुका जिवनको चिको झोरागलाइ झोतेङ्उल्लियावा |”
\v 39 कालाउ इदोइ काथा वा पबित्तरो आत्माको बिसयता दोअ्का हिघाहि, जेदोङ पबित्तरो आत्मा वाको ह्रुसो खान्धुरि पाकालाइ निङ्लि तोम्का हिघाहि |हाइपालिपानु पबित्तरो आत्मा एला थिकापा पिका मान्थुघाहि, हाइपालिदोनु येसु:को महिमा एन्सालाउ ठिकापा जेङ्का मान्थुघाहि |
\v 40 इदोइ काथा हिङ्का आधिमि-आधिमि द्याङ्गेलाइ दोअ्हि, “ याते जातिङ्को अगम्बक्तादोङ जेङ |”
\v 41 भेनेङ द्याङ्गेलाइ दोअ्हि, “ या ख्रिस्ट दोङ |”कालाउ कोइ-कोइ दोअ्हि, “ हाइ ख्रिस्ट गालिलसो ल्वाङ रो ?
\v 42 हाइ धर्मसास्तरता दोअ्का मान्थु, हाइ ख्रिस्ट दाउदको हारागुटियासो कालाउ दाउदकोङ देरा बेथालेहेम सो ल्वाङ ?”
\v 43 ओदोङ भाअ्सिङ द्याङ्गेलाइको माझाता वाको करनसो खेङ्नाहि |
\v 44 इम्बालाइमध्येसो हेथे द्याङ्गेलाइते वासेहेङ रिम्लि भोहि,कालाउबुङ वासेहेङ हासुबुङ वाको हुता खुरलागाइलि मादोहि |
\v 45 कालाउ मुन्दिरको ह्रुम्का पालेगेलाइ बारका धामिगेलाइ कालाउ फारिसिगेलाइकोता ल्होहि |ओबालाइ | इम्बालाइङ दोअ्हि, “ नेलाइ उङ्कोहेङ हाइपालि माचुमासुन्हा ?”
\v 46 ह्रुम्का पालेगेलाइ उत्तरा पिहि, “ इदोइ द्याङ् भाइपाते हिदोइबुङ द्याङ् हेलाउबुङ माधुइहि !”
\v 47 फारिसिगेलाइ इम्लाइहेङ दोअ्हि, “नेलाइबुङ केउसुना कि हेसा ?
\v 48 हाइ धर्मगुरु , कालाउ फारिसिगेलाइ मध्येसो हासुबुङ वा ह्रुसो खान्धुरि पाका हि ?
\v 49 कालाउ इदोइ जेर ज्याइ व्यवस्था मागिखे, उङ्को स्रापित हि |”
\v 50 इम्बालाइमध्येसो एमि निकोदेमस, ज्याइ लाम्फा एखे येसु:कोता लोका हिघाहि, उङ्को दोअ्हि,
\v 51 “हाइ केलाइको व्यवस्था लाङ द्याङ्को हिङ्पाका माजेङ्सिङ, कालाउ उङ्को हाइ पाकाहि ओदोङ मागिसिङ उङ्कोहेङ दोसिलि थाराइखे रो ?”
\v 52 इम्बालाइ वासेसेङ उत्तारा पिहि, “हाइ नाबुङ गालिलको दोङ ? धर्मसास्तर भोतेङ खाङ्सु, कालाउ ना तिनाना, कि गालिलसो आगमबक्ता माओल्ह्याङ ?”
\v 53 कालाउ झाराङ द्याङ ता-ताइको सिता हानिहि|
\c 8
\p \v 1 कालाउ येसु: जैतुन तिकार्ता हानिहि |
\v 2 वा एह्रिमाङ आरोङ मुन्दिरको सा हानिहि ,कालाउ झाराङ द्याङ्गेलाइ वाकोता लोहि, कालाउ वा योम्हि, कालाउ इम्बालाइहेङ सिक्स्या पिहि |
\v 3 सास्तिरि कालाउ फारिसिगेलाइ कासिबिरिता रिमनिन्चाका एलोङ बेबालहेङ चुमाहि, वासेहेङ झाराङ्को  माझाता जाअ्पाहि |
\v 4 इम्बालाइ वासेहेङ दोअ्हि, “ गुरु ज्यू, इदोइ बेबाल कासिबेरि कामता रिमनिन्चाहि |
\v 5 व्यवस्थाता मोसा इस्कालाहेङ उन्थुहोइ तोलि केलाइहेङ आग्या पिका हि |ना याको  काथाको बारेता हाइ दोअ्ताना ?”
\v 6 कालाउ इम्बालाइ वासिहेङ जाचिलिको भाअ्सिङ, कालाउ वाको हुता दोसिलि द्वाङ्बे कि दोअ्तेङ           इनसा दोअ्का हिघाहि | येसु: तुघुरतेङ भोनोइता आङ्गुलिओइ लेखेहि |”
\v 7 कालाउबुङ ,जेलाउ इम्बालाइ वासेहेङ हितेङ्साङ हि, कालाउ वा जातेङ इम्बालाइहेङ दोअ्हि |  '' नेलाइता हासुकोता पाप मान्थु, उङ्कोदोङ इदोइ बेबालाहेङ लाम्फा उन्थुइ तोकाको |”
\v 8 कालाउ आरोङ तुघुरतेङ  वा भोनोइता आङ्गुलिओइ लिखीहि |
\v 9 कालाउ जेलाउ इम्बाइलाइ यिदोइ हिङ्हि, कालाउ बार्कासो सुरुपातेङ  म्हुइका थिकापा एमि-एमि पातेङ हानिहि, कालाउ येसु: उङ्को बेबालदोफा एकलाङ हिन्दि हि , कालाउ उङ्को बेबाल चाहि वाको आगाता जातेङ हि |
\v 10  येसु:दोङ उङको बेबालहेङ दोअ्हि,''एइ बेबाल,इम्बालाइ हिसो हानिहि ? हाइ हासुबुङ नासेहेङ मादानाइ  हि ?
\v 11 उङ्को बेबाल दोअ्हि,'' प्रभु, हासुबुङ मापिहि |”येसु: दोअ्हि, ''काबुङ नासेहेङ दण्ड माप्याङ्का |हाने, कालाउ आरोङ पाप काम मापा |”
\v 12 येसु: आरोङ इम्बालाइहेङ दोअ्हि,“का सुमिङ्को फाइसालाम्का | कासेहेङ पिताइकालाइ कितिकितिकाता माहिगिललाङ, कालाउ उङ्को जिवनको फाइसालामका निनाङ |”
\v 13 कालाउ फारिसिगेलाइ वासेहेङ दोअ्हि,“ना ताइको बिसयता गवाहि पितेङ हिना | नाङ्को गवाहि सत्ये माजेनाङ |”
\v 14 येसु: उत्तरा पिहि,'''का ताइको बिसयता गवाहि पिखा, कालाउबुङ काङ्को गवाहि सत्ये हि | का गिखा ,का हितासो लोका, कालाउ का हिसो हानिदोङ्खा |  कालाउ नेलाइ मागिसुखेना, का हेता लोखा,याते हिसो हानिदोङ्खा |
\v 15 नेलाइ मानिमुइ ( मानव) नजरसो न्या पासुखेना का हासुकोबुङ न्य मापाङ्का |
\v 16 का न्या पालाबुङ, काङ्को निसाब सत्येदोङ थोहरियावा | हाइपालिदोनु निसाब पाका का एक्लाङ मान्थुघा, कालाउ का हिघा, कालाउ कासेहेङ दिङ्गिल्का ह्रुताको आबबुङ्हि |
\v 17 नेलाइको ब्यावस्थाताबुङ न्हेमि द्याङ्को गवाहि सत्येदोङ थोहरियावा दोअ्तेङ लेखेका हि |
\v 18 ताइको बिसयता का तामिमिङ गवाहि पिखा कालाउ कासेहेङ दिङ्गिल्का ह्रुताको आबाबुङ काङ्को बिसयता गबाहि पिखे  |”
\v 19 इम्बालाइ वासेहेङ दोअ्हि, “ नाङ्को आबा हिसो हि ?”येसु: उत्तारा पिहि, ''नेलाइ नाते कासेहेङ नाल्सुखेना ना काङ्को आबाहेङ , नेलाइ कासेहेङ नाल्कानु काङ्को आबा हेङ्बुङ नाल्सुधाना |”
\v 20 यिदोइ काथा वा मुन्दिरता सिक्स्या पिलाउ दानपिका भाकार (भण्डारे) भेर्पा दोकाताङ |कालाउ हासुदोङ वासेहेङ मारिम्हि, हाइपालिदोनु वाको दिना आरोबुङ लोका मान्थुघाहि |
\v 21 वा आरोङ इम्बालाइहेङ दोअ्हि,“ का हानाङ्का, कालाउ नेलाइ कासेहेङ भोस्वाना , कालाउ नेलाइ ताइको पापता सि:स्वाना |जेता का हानिखा, नेलाइ लोलि मादोसुवाना |”
\v 22 याहुदिगेलाइ दोअ्हि, “या द्याङ्ते दिहा होमतेङ कि स्याङ्ना हाइको ? हाइपालिदोनु याते 'का जेताका हानिखा नेलाइ लोलि मादोस्वाना' दोअ्तेङ दोअ्खे |”
\v 23 कालाउ वा इम्बालाहेङ दोअ्हि, “नेलाइ लेताको, का ह्रुताको नेलाइ इदोइ सुमिङ्को |का यिदोइ  सुमिङ्को माको |
\v 24 कादोङ नेलाइहेङ दोअ्घा, 'नेलाइ ताइको पापता सि:स्वाना',  हाइपालिदोनु का वादोङ दोअ्तेङ नेलाइ  खान्धुरि  मापास्वाना पानु ताइको पापता सि:स्वाना |”
\v 25 इम्बालाइ वासेहेङ हिअ्हि, “ना हासु कुनु ?” येसु: इम्बालाइहेङ दोअ्हि, “का वादोङ,  जेदोङ का नेलाइहेङ सुरुसोङ दोअ्दोङ्खा |
\v 26 कादोङ नेलाइको बिसयता दोअ्लि कालाउ निसाप पालि हेन्जाङ्दोङ हि |कालाउ कासेहेङ दिङ्गिल्का सत्ये हि, कालाउ वाकोसो का जेदोङ हिङ्घा इङ्कोङ काथा का सुमिङ्हेङ दोखा |”
\v 27 आबाको बिसयता वादोङ दोअ्का-हि दोअ्तेङ इम्बालाइ माबुझिहि |
\v 28 ओदोङ भाअ्सिङ येसु: दोअ्हि, “जेलाउ नेलाइहेङ द्याङ्को चानहेङ ह्रुता तोलिस्वाना, का वाआङ्दोङ दोअ्तेङ नेलाइदोङ थाहा गिसुवाना, कालाउ का ताइकोङ खाबाराता हाइदोङ मापाङ्का,कालाउ आबा धिर्पाका काथागेलाइ धुइखा दोअ्तेङ गिसुवाना |
\v 29 कासेहेङ दिङ्गिल्का का दोफा हि,वादोङ कासेहेङ एकालाङ लाधिका मान्थु, हाइपालिदोनु का दिनाङ  वासेहेङ खु:सि बानाइका काम पाखा |”
\v 30 वा इदोइ काथा दोअ्काताङ पालाउ हेन्जाङ वाको ह्रुसो खान्धुरि पाहि |
\v 31 येसु: ताइह्रुसो खान्धुरि पाका येहुदिगेलाइहेङ दोअ्हि, “नेलाइ काङ्को बचानता हिसुना पानु नेलाइ जातिङ्को काङ्को चात्यादोङ |
\v 32 कालाउ नेलाइदोङ सत्ये हाइ दोअ्तेङ गिसुवाना, कालाउ सत्येहोइ नेलाइहेङ स्वतन्तरो बानायाङ |”
\v 33 इम्बालाइ वासेहेङ उत्तरा पिहि,''केलाइ आब्रहामको सतान्दोङ कालाउ एला थिकापा हासुकोङ्बुङ  खाबाराता हिका मान्थुन्हाहि | ' नेलाइ  स्वतन्तरो  जेनाङ दोअ्तेङ हेसा दोसुखेना ?”
\v 34 येसु:इम्बालाइहेङ उत्तरा पिहि,''जातिङ्को, का नेलाइहेङ दोअ्खा, पाप पाकालाइ झाराङ पापको बानधाइतिदोङ  |  
\v 35 बानधाइति जेलाउबुङ साता माहिखे, कालाउ चान जेलाउबुङ साता हिखे |
\v 36 ओदोङ भाअ्सिङ चान नेलाइहेङ स्वतन्तरो पाहि दोअ्नु नेलाइ जातिङ भारि स्वतन्तरो जेङ्स्वाना |
\v 37 का गिखा, नेलाइ आब्राहामको सतानदोङ | कालाउ नेलाइ कासेहेङ सेअ्लि भोसुखेना, हाइपालिदोनु काङ्को वचनको कारनसो नेलाइता थामे मानिङ्सुवाना |
\v 38 जेदोङ-जेदोङ का काङ्को आबा लोकाता तिङ्का हिघा, इङ्कोङ का दोअ्खा | नेलाइबुङ जेदोङ नेलाइको आबासो हिङ्का हिसुना,  ओदोङ पासुखेना |”
\v 39 इम्बालाइ वासेसेङ दोअ्हि, “केलाइको आबाते आब्राहामदोङ येसु: इम्बालाइहेङ दोअ्हि, “नेलाइ आब्राहामको सन्तान दोङ्कुनुते,आब्राहाम जेदोङ काम पाहि ओदोङ पासुध्वाना |
\v 40 कादोङ परमेस्वरसो हिअ्का, “सत्ये नेलाइहेङ दोअ्का हिघा, कालाउ एला नेलाइ कासेहेङ सेअ्लि खाङ्सुखेना , आब्राहाम  इस्का काम मापाहि |
\v 41 नेलाइको आबा जेदोङ पाहि नेलाइ ओदोङ काम पासुखेना |”इम्बालाइ वासेहेङ दोअ्हि, “केलाइ   लेसाइकासो जोलोम जेङ्का माको !  नेलाइको आबा एनोङ्दोङ हि, वा परमेस्वर हिकाहि |”
\v 42 येसु: इम्बालाइहेङ दोअ्हि, “परमेस्वर नेलाइको आबा हिका हिनुते नेलाइ कासेहेङ प्रेम पाधोस्वाना, हाइपालिदोनु का परमेस्वरसो ओल्हितेङ लोघा |का ताइकोङ इच्सासो लोका माको, कालाउ वा कासेहेङ दिङ्गिल्हि |”
\v 43 कादोङ, दोअ्का नेलाइ हाइपालि माबुझिसुखेना ? हाइपालिदोनु नेलाइ काङ्को बचन हिङ्लि मादोस्वाना |
\v 44 नेलाइ ताइको आबा दियाबलसको हिसुना,  कालाउ नेलाइको आबाको इस्सा पुरा पालि नेलाइको ता |संकल्प हि| उङ्को ते लाम्फासोङ से:का द्याङ पाघाहि, कालाउ सत्ये दोफा उङ्कोहेङ हाइदोङ वास्था मान्थ | हाइपालिदोनु इङ्कोता हाइदोङ सत्ये मान्थु| जेलाउ उङ्को धाताइका धुइखे, इङ्को ताइकोङ  स्वभाव आन्सार धुइखे, हाइपालिदोनु उङ्को धाताइकादोङ कालाउ धाताइकाको आवादोङ |
\v 45 का सत्ये धुइखा, कालाउ नेलाइ कासेहेङ खान्धुरि मापासुखेना |
\v 46 नेलाइ मध्येसो हासु कासेहेङ पापसो दोसिलि लागाइलि दोवा-वा ? एदि का सत्ये धुइखा पानु, हाइ पालि नेलाइ का ह्रुसो खान्धुरि मापासुखेना ? 
\v 47 ज्याइ परमेस्वरको हि,  वा परमेस्वरको बचन हिङ्खे | नेलाइ परमेस्वरको माको, ओदोङ भाअ्सिङ नेलाइ माहिङ्सुखेना |”
\v 48 यहुदिगेलाइ वासेहेङ उतार पिहि , “हाइ केलाइको इदोइ दोअ्का भानाइ ठिकमाको, हाइ ना सामरिदोङ कालाउ नासेहेङ  भुत  धेल्का हि ?”
\v 49 येसु: उतार पिहि, “ कासेहेङ भुत धेल्का मान्थु, कालाउ का ताइको आबाको इजोत ताअ्खा, कालाउ नेलाइ काङ्को  अनादर  पासुखेना |
\v 50 कालाउ का ताइकोङ महिमा माभोखा, एमि हि ज्याइ महिमा भोखे कालाउ  फाइसाला  पाखे | 
\v 51 जातिङ्को भारि का नेलाहेङ दोअ्खा, एदि हासुबुङ काङ्को वचन पालन पाखेपानु उङ्को हेलाउबुङ         सि:का माचाखायाङ |”
\v 52 यहुदिगेलाइ वासेहेङ दोअ्हि, “ एला केलाइहेङ जाङ्तिको थाहा जेङ्हि, नासेहेङ  भुत धेल्कादोङ  हि | आब्राहाम सि:हि, अगम्बक्तागेलाइबुङ सि:हि, कालाङ ना दोअ्खेना, ' हासुदोङ काङ्को बचन माकिखे पानु उङ्को हेलाउबुङ सी:का चाखिलि मानिनाङ |'
\v 53 हाइ केलाइको आजाइ- आजु आब्राहाम खाङ्तेङ ना माहान हिना ? वा सि:हि, कालाउ अगमबक्ता गेलाइबुङ सि:हि | ना चाहि ताइमिहेङ हासुको दोअतेङ दाबी पाखेना ?”
\v 54 येसु: उत्तारा पिहि, “एदि का ताइकोङ महिमा पाखापानु काङ्को महिमा ब्यर्थौङ जेनावा | कासेहेङ महिमा पिका काङ्को आबा हि , ज्याइहेङ नेलाइ ' केलाइको परमेस्वर ' दोअ्सुखेना |
\v 55 नेलाइ वासेहेङ नाल्का मान्थुसुन्हा, कालाउ का वासेङ नाल्खा |का वासेहेङ मानाल्खा दोअ्खा पानु का नेलाइ सरहङ धाताइका भायाङ्का |कालाउ का वासेहेङ नाल्खा, कालाउ वाको वचन मानिखा |
\v 56 नेलाइको  आजाइ-आजु  आब्राहाम काङ्को दिना,  खाङ्लि मन्तचाका हिघाहि, कालाउ उङ्को  तिङ्हि कालाउ मेनाङ हाउसाहि |”
\v 57  ओदोङ भाअ्सिङ यहुदिगेलाइ येसु:हेङ दोअ्हि, “ना  आब्राहामहेङ तिङ्का हिना ? ना एलाबुङ न्हेकुरि बासार थुकाका मान्थुना | 
\v 58 येसु: उत्तारा पिहि, “का नासेहेङ जातिङ्को दोअ्खा | आब्राहामको जोलोम जेङ्का खाङ्तेङ का लाम्फासोङ    हिघाखा |
\v 59 जेलाउ इम्बालाइ वासेहेङ तोअ्लि दोअ्दोतेङ उन्थुइगेलाइ कुह्राइहि,  | कालाउ येसु: म्होतेङ  मुन्दिर  बाहार  ओलितेङ हानिहि |
\c 9
\p \v 1 जेलाउ येसु:इन्तासो हानिकाताङ पालाउ , वा एमि जोलोमसोङ कान्हा द्याङ्हेङ तिङ्हि |
\v 2 येसु:को चत्यगेलाइ वासेङ हिअ्हि, “गुरु जि इदोइ द्याङ जोलोमसोसोङ कान्हादोङ | हासुको पापहोइ वासेहेङ कान्हा  जोलोम पाहि ? वाको ताइकोङ पाप या वाको आबा-आमाइको पाप ?”
\v 3 येसु: उत्तारा पिहि, “या नाते, वाको नाते ,वाकोङ आमाइको पापसोङ ज्याइदोङ वासेहेङ कान्हा जोलोम  पाहि | वा जोलोमसोङ कान्हादोङ कालाउ कि वासेहेङ एल्पातेङ द्याङ्गेलाइहेङ परमेस्वरको सरबुङ तिम्पालि द्वाको |
\v 4 एला जेलाउ दिनाको समय हि केलाइ वाको कामगेलाइ पालि गोइखे, ज्याइ कासेहेङ दिङ्गिल्हि |कालाउ वेलालि तोम्का हि ,काउला हासुबुङ न्हिसिङ्ता काम मापाखे |
\v 5 जेलाउ का सुमिङ्ता हिघा, का सुमिङ्को जोल्का फाइलाका  (ज्योति) |”
\v 6 एसा दोअ्लि दोअ्तेङ् , येसु: भोनोइता थोअ्हि कालाउ इन्तासो आतुइसा भोनोइसो खिसा बानाइहि कालाउ येसु: वासेहेङ इङ्को द्याङ्को मिङ्ता तापिहि |
\v 7 येसु: उङ्को द्याङ्हेङ दोअ्हि, “ हाने सिलोआमको धोवेलेङ्ता हानितेङ मिधु |”(सिलो आमको अर्थ जेङ्खे 'दिङ्गिलि') कालाउ उङ्को द्याङ् धोवेलेङ्ता हानिहि कालाउ मिधुहि एला वा तिङ्लि दोका जेङ्हि |
\v 8 आधिमि द्याङ्गेलाइ लाम्फा उङ्को द्याङ्हेङ भिख ह्रेगिल्का तिङ्का हिघाहि | उङ्को द्याङ्गेलाइ कालाउ वाकोङ देरागेलाइदोङ दोअ्हि, “खाङ | इदोइ उङ्को द्याङ् माको ज्याइ जेलाउबुङ योम्तेङ भिख ह्रेघाहि ?”
\v 9 आधिमि द्याङ्गेलाइ दोअ्हि, “ खाङ , उङ्को  ओदोङ्दोङ |” कालाउ आरुद्याङ्गेलाइ दोअ्हि, “आहाँ, वा उङ्को द्याङ् माको,  उङ्को  इन्सिकाङ तिङ्का खेनिङ दोङ |” कालाउ उङ्को द्याङ दोअ्हि, “ का ओदोङ   द्याङ्दोङ का ज्याइ लाम्फा कान्हा हिघाखा |”
\v 10 द्याङ्गेलाइ गिलि खाङ्घाहि, “ हाइ जेङ्हि ? ना हेसा तिङ्न्हा ?”
\v 11 उङ्को द्याङ उतार पिहि, “उङ्को द्याङ् ज्याइहेङ येसु:दोनाखे वा धुलासो खिचा बानाहि,| वा उङ्को काङ्को मिता ताअ्पिहि,  कालाउ वादोङ कासेहेङ दोअ्हि, “ सिलाआमता हाने कालाउ म्हिधु |  कालाउ सिलाआमता हानिघा काला मिधुघा, कलाउ का  तिङ्लि तेङ्घा |
\v 12 द्याङ्गेलाइ  उङ्को द्याङ्हेङ हिअ्हि, “उङ्को द्याङ् हिसोहि ?” उङ्को द्याङ् दोअ्हि, “कासेहेङ थाहा मान्थु |”
\v 13 इङ्को न्हुसो द्याङ्गेलाइ  उङ्को द्याङ्हेङ फारिसिगेलाइ कोता चुमाहि  इदोइ उङ्को द्याङ् हिघाहि जाइ लाम्फा कान्हा हिघाहि |
\v 14 येसु: धुलाको खिचा बानाइतेङ उङ्को द्याङ्को मिसिया एल्पाहि, जेदोङ दिना येसु: इन्सिका काम पाहि इङ्को दिना माइसाका दिना हिघाहि |
\v 15 फरिसिगेलाइबुङ उङ्को द्याङ्गेलाइहेङ  हिअ्हि, “हेसा ना मिसिया तिङ्ना ?” उङ्को द्याङ् उत्तारा पिहि, “ वादोङ धुलाको खिचा बनाइतेङ काङ्को मिता तोअ्पिहि | का काङ्को मिसिया मिधुघा कलाउ तिङ्लि तेङ्घा |” 
\v 16 आधिमि फरिसिगेलाइ हिअ्हि,  “ उङ्को द्याङ् माइसाचाकाको दिनाको नियम पालन मापाहि ,   | ओदोङ भाअ्सिङ  वा लोका माको ” बो द्याङ्गेलाइ दोअ्हि, “ जेदोङ द्याङ् पापि हि वा इसिका भार्भुसाइका काम पालि मादोङ |” इङ्को युहुदिगेलाइ ता-ताइमिता सहमति जेङ्लि मादोअ्हि | 
\v 17 यहुदि अगुवागेलाइ आरोङ्बुङ उङ्को द्याङ्हेङ हिअ्हि, “ इदोइ द्याङ् नासेहेङ एल्पाहि कालाउ ना दोअ्खेना | ना वाको बिसयता हाइ दोताना ?” उङ्को द्याङ्  उत्तरा पिहि, “ वा एनोङ अगमबक्ता हिघाहि |”
\v 18 यहुदिगेलाइ इङ्को द्याङ् एन्सा एल्का घाटाना सो खान्धुरि मापाहि ,इम्बालाइ उङ्को द्याङ लाम्फा कान्हा कालाउ न्हुसो एल्का दोअ्तेङ खान्धुरि मापाहि, ओदोङ भाअ्सिङ इम्बालाइ वाको आमाइ-आबाहेङ काइहि |
\v 19 कालाउ याहुदिगेलाइ वाको आमाइ-आबाहेङ हिअ्हि, “इदोइ नेलाइको चान ?  नेलाइ दोअ्सु इदोइ जोलोमसोङ कान्हा हिघाहि,  कालाउ वा एला हेसा तिङ्लि दोहि कोनु ?”
\v 20 वाको आमाइ-आबा उत्तरा पिहि, “केलाइ गिनाखे इदोइ काङ्को चानदोङ,  कालाउ केलाइ गिनाखे या जोलोमसोङ कान्हा हिघाहि | 
\v 21 कालाउ एला वा हेसा तिङ्लि दोअ्खे केलाइ मागिनाखे, कालाउ केलाइ मागिनाखे हासु वासेहेङ मिसिया तिङ् पापिहि | वासेहेङ                                                                                                         हिअ्सु , वा एला बार्का जेङ्का हि कालाउ ताइको बिसयता उत्तरा तामिङ्दोङ पिली द्वाङ |”
\v 22 वाको आमाइ- आबा यहुदि अगुवा गेलाइसो थिनाङ इन्सा दोअ्का, यहुदि अगुवा गेलाइ लाम्फार्ति निर्नय पालि दोका हिघाहि कि, जाइ-जाइ येसु:हेङ ख्रिस्ट दोअ्खे इम्बालाइ दण्ड निन्चावा | कालाउ उङ्को द्याङ्गेलाइहेङ चाउघारा सासो ओल्लापाप्याङ |
\v 23  ओदोङ भाअ्सिङ वाको आमाइ-आबा दोअ्हि, “वा बार्का जेङ्का हि वासेहेङ हिसु |” 
\v 24  कालाउ यहुदि अगुवागेलाइ आरोङ्बुङ उङ्को द्याङ लाम्फा कान्हा हिघाहि आरोङ न्हुसो काइतेङ दोअ्हि, “ना परमेस्वरको  महिमा ताअ्लि सत्ये धुइलि गोयाना | केलाइ गिनाखे  कि इदोइ द्याङ पापि हि |”
\v 25 उङ्को द्याङ उत्तरा पिहि, “ वा पापिदोङ दोअ्तेङ का मागिखा कालाउ का इदोइ झोको खिनिङ हिघाखा  का कान्हा हिगाखा एला तिङ्लि दोओका जेङ्घा |”
\v 26 यहुदि गेलाइदोङ हिअ्हि, “  वाहाइपालि ? नाङ्को मिसिया हेसा एल्पाहि ?” 
\v 27 उङ्को द्याङ् उत्तरा पिहि, “ का नेलाइहेङ लाम्फा दोअ्लि दोअ्का हिघा, कालाउ नेलाइ  मा-मा  हिङ्पिसुना | हाइपालि  नेलाइ आरोङ हिङ्लि खाङ्सुखेना ? हाइ नेलाइबुङ वाको चात्यागेलाइ जेङ्लि खाङ्सुखेना ?”
\v 28 यहुदि अगुवागेलाइ मारेम्फाङ चेरताम्पातेङ उङ्को द्याङ मारेम्फा बोलिसो चेर्हि | कालाउ इम्लाइ दोअ्हि, “ ना उङ्को द्याङ्को चत्या केलाइ मोसाको चात्यागेलाइ |
\v 29 केलाइ गिनाखे कि परमेस्वर मोसा दोअ्फा नुइधुइहि , कालाउ केलाइ उङ्को द्याङको बिसयता हाइदोङ मागिनाखे, वा हिसोसोलोका |
\v 30 उङ्को द्याङ उत्तरा पिअ्हि, “इदोइ हिस्का भारभुसाइका काथा हि, येसु: हिसोसो लोहि, नेलाइ मागिसुखेना, कालाउ वा काङ्को मिसिया एलपाहिहि |
\v 31 केलाइ झाराङ गिनाखे कि परमेस्वर, पापिगेलाइको काथा माहिङ्खे कालाउबुङ परमेस्वर गोताङ द्याङ्सो हिङ्खे जाइ भक्त हि कालाउ परमेस्वर चाहेका भाइपाङ पाखे | 
\v 32  इस्का हेलाउबुङ हिङ्का मान्थुहि कि हासुबुङ जोलोमसोङ  कान्हाहेङ मिसिया तिङ्पाहि |
\v 33 उङ्को द्याङ परमेस्वरसोङ लोका हिली गोयाङ एदि वा परमेस्वरसो मालोकानु वादोङ इस्का हिदोइबुङ काथा पालि मादोधाङ |”
\v 34 यहुदि अगुवागेलाइ उतारा पिहि, “ना पापदोङ पापसो पोङ्घातेङ जोलोम जेङ्का हिना ? ना केलाहेङ धिर्पालि भोखेना ?”  इम्लाइ  उङ्को द्याङहेङ  घोघ्राइतेङ ओल्लापागिल्हि |
\v 35 यहुदि अगुवागेलाइ उङ्को द्याङ्हेङ ओल्लापागिल्का येसु: चाला गिहि, येसु: उङ्को द्याङ्हेङ दुसुतेङ दोअ्हि, “ना द्याङ्को  चान ह्रुसो खन्धुरि पाखेना ?”
\v 36 उङ्को द्याङ हिअ्हि, “प्रभु, द्याङ्को  चान  ना, हासुको ?  कालाउ कासेहेङ दोअ्पि, कालाउ का वासेहेङ खान्धुरि पालि द्वाङ्का |”
\v 37 येसु: उङ्को द्याङहेङ दोअ्हि, “ना वासेहेङ तिङ्लि दोहोइना , द्याङको  चान वाआङ्दोङ जाइ नाङ्का दोफा एला नुइधुइतेङ हिकाहि |
\v 38  इङ्को द्याङदोङ दोअ्हि, “ ऐइ प्रभु, का खान्धुरि पाङ्का ?” कालाउ उङ्को न्हुसो येसु:हेङ तिरोथोतेङ सेउपाहि | 
\v 39 येसु: दोअ्हि, “का इदोइ सुमिङ्ता न्या पालि लोका का इङ्को भाअ्सि लोका कान्हा द्याङगेलाइ    तिङ्लि द्वाको ,का इङ्को भाअ्सि लोका तिङ्लि दोकालाइ कान्हा जेनाको |”
\v 40  आधिमि फारिसिगेलाइ येसु:को भेर्पा हिघाहि, इम्बालाइ येसु:को दोअ्का हिङ्हि कालाउ  हिअ्हि, “केलाइबुङ कान्हा हिनाहि  दोअ्तेङ ना दोअ्तेङ  हिना |”
\v 41 येसु: दोअ्हि, “एदि नेलाइ जातिङकोङ कान्हा जेङ्कानु नेलाइ पापको भागि माजेङ्धास्वाना , कालाउ एला नेलाइ तिङ्खा दोसुखेना,  ओदोङ् भाअ्सिङ नेलाइको दोसिहितेङ ह्यावा |”
\c 10
\p \v 1 येसु: दोअ्हि, “का नेलाइहेङ  जातिङ्  भारि दोअ्खा जेलाउ हिदोइबुङ एलोङ द्याङ भेडामेसा  साता दुल्खे, उङ्को द्वारसो दुल्खे | एदि उङ्को भेनेङ पाहासो दुल्खे पानु उङ्को खुका द्याङ चोर कालाउ दाकु |
\v 2 कालाउ हिदोइबुङ द्याङ द्वार हितेङ  पिसालता  दुल्खे कालाउ वा गोठालादोङ |
\v 3 जाइ द्वारको रेख-देख पाखे वादोङ गोठालाको भाअ्सिङ द्वार हिखे, कालाउ भेडाबुङ वाको काथा  हिङ्खे, गोठालागेलाइ ओबाइको मिङ र्-हुतेङ काइयावा भेडामेसागेलाइबुङ पिसाल बाहार ओलिखे |
\v 4  गोठालादोङ गोतेङ भेडागेलाइ बाहार ओलिपाखे कालाउ वा झाराङको लाङ् हानिखे इम्बालाइको अगुवा पाखे | भेडामेसा गेलाइ वाकोङ न्हु-न्हु हानिखे हाइपालिदोनु इम्बालाइ वाको गाला नाल्खे |
\v 5 भेडामेसागेलाइ मानाल्का द्याङ्गेलाइको न्हु-न्हु मानिखे ,इम्बालाइ मानाल्का द्याङसो दुरे खाअ्खे, हाइपालिदोनु इम्बालाइ वाको गाला मानाल्खे |”
\v 6 एसापा येसु: द्याङ्गेलाइ एनोङ काथाङ हिङ्पाखे, कालाउ इङ्को काथाको माने हाइकोनु इम्बालाइ माबुझिखे |
\v 7 येसु: आरोङ दोअ्हि, “का जातिङ्भारि दोअ्खा , का भेडामेसागेलाइको भाअ्सिङ द्वार का |
\v 8 जाइ का खान्तेङ लाङ्फा लोहि, इम्बालाइ झाराङ खुकागेलाइ कालाउ डाकागेलाइ, भेडा इम्बालाइहेङ मारेसिहि |
\v 9 का द्वार दोङ जेदोङ द्याङ काङ्को सो दुल्खे वा बान्चायाङ  उङको द्याङ लिता लोलि कालाउ बाहार हानिलि  जोग्य जेनाङ | वा गोइका जेथे गोतेङ काथागेलाइ निनाङ |
\v 10 एलोङ चोर खुलि, सेअ्लि कालाउ नासापालि खिनिङ लोखे, कालाउ का जिवन दान पिलिलोघा इन्सिका जिवन पुर्न कालाउ असल हि |
\v 11 “का असल गोठाला असल गोठालोदोङ  ताइको भेडामेसाको भाअ्सिङ ताइको प्रान अर्पन पाखे |
\v 12 ताका पितेङ ताअ्का काम पाका कालाउ ख़ास गोठालाता भेनाङ जेङ्नाखे दोरमा पितेङ ताअ्का गोठालागेलाइको ताइको भेडामेसा मान्थुखे | जेलाउ वा  ब्वासो  तिङ्खे, वा भेडामेसाहेङ लाअ्तेङ खाअ्खे , कालाउ ब्वासो भेडामेसाहेङ झामिरितेङ भेडामेसाको हान्जाहेङ उधेरपाखे |
\v 13 हाइपालिदोनु वा दोरमाता ताका द्याङ ओदोङ भाअ्सिङ खाअ्खे ,वा भेडामेसाको हाइदोङ मातलब मापाखे |
\v 14 “ का असल गोठाला  का ताइको भेडामेसाहेङ नाल्खा, कालाउ काङ्को भेडामेसा कासेहेङ नाल्खे |
\v 15 जेसाङ आबा कासेहेङ नाल्खे, का आबाहेङ नाल्खा,   कालाउ  का भेडामेसागेलाइको भाअ्सिङ ताइको प्रान पिखा |
\v 16 “काङ्को आरोङ्बुङ भेडामेसा हि, जाइ इदोइ पिसालको माको |  इम्बालाइहेङ्बुङ का  चुमालि गोइका हि, कालाउ इम्बालाइ काङ्को गाला हिनावा, कालाउ इम्बालाइ एनोङ्दोङ हान्जा जेनावा, कालाउ एनोङ गोथाला जेनावा |
\v 17 आबा कासेहेङ ओदोङ भाअ्सिङ  माया पाखे, हाइपालिपानु का ताइको प्रान पिलि तियार हिघा ताकि का आरोङ काङ्को प्रान घुरिपाका हिसाबसो अर्पन पाखा |
\v 18 हासुबुङ काङ्कोसो काङ्को प्रान ह्रुलि मादाङ, कालाउ का ताइको जिवन ताइको इच्सा सो ताइको प्रान  प्याङ्का  |  काङ्को ताइको प्रान पिलि खाबारा का दोफा हि,  कालाउ आरोङ र्हुली खाबाराबुङ का दोफा हि, इङ्को आग्या का काङ्को आबासो निङ्का हिघा |” 
\v 19 इदोइ वचनको भाअ्सिङ यहुदिगेलाइता आरोङ मन खुलदुलि जेङ्हि |
\v 20 इम्बालाइ मध्यसो हेन्जाङ्दोङ द्याङ्गेलाइ दोअ्घाहि, “यासेहेङ भुत धेल्का हि, कालाउ या पागालाजेङ्का हि, नेलाइ याको काथा हाइपालि हिङ्सुखेना ?” 
\v 21 भेनेङ द्याङ्गेलाइ दोअ्घाहि, “  भुत धेल्का द्याङ्को काथा इस्का माजेङ्खे | हाइ  भुत कान्हाको मिसिया तिङ्पालि दोखे रो ?”
\v 22 यरुसेलेमता परमेस्वरको  मुन्दिरको समर्पनको पार्वा हिघाहि |
\v 23 इदोइ चुङ दिन्को बेला हिघाहि,येसु: मुन्दिरलिता सोलोमनको दलानता टुघ्रेरतेङ हिघाहि |
\v 24 यहुदिगेलाइ वाको कोरपाहाङ जोम्तेङ हिअ्हि, “हेलाउ थेकापा ना केलाइहेङ इसुना-असो बानाइतेङ ताताना ?” ना ख्रिस्ट दोङ जेङ्नु केलाइहेङ  झालाझालापा दोअ्पि |”
\v 25 येसु: इम्बालाइहेङ उत्तरा पिहि,“का नेलाइहेङ दोअ्लि दोअ्का हिघा, कालाउ नेलाइ खान्धुरि,  मापासुखेना | काङ्को आबाको मिङ्ता जेदोङ काम का पाखा, वादोङ काङ्को गवाहि पिखे | 
\v 26  कालाउ नेलाइ खान्धुरि मापासुखेना, हाइपालिदोनु नेलाइ काङ्को भेडामध्येसो माको |
\v 27 “काङ्को भेडागेलाइ काङ्को धुइका  गाला हिङ्खे कालाउ इम्बालाइहेङ का नाल्खा, कालाउ इम्बालाइ काङ्को न्हु-न्हु लोखे  |
\v 28 इम्बालाइहेङ का अनन्त जिवन पिखा, कालाउ इम्बालाइ हेलाउबुङ नासा माजेनाङ, कालाउ हासुबुङ इम्बालाइहेङ काङ्को खुरसो घिङ्तेङ चुम्पुलि माद्वाङ |
\v 29 काङ्को आबा इङ्को कासेहेङ पिका हि, वा झाराङ खाङ्तेङ माहान हि, आबाको खुरसो हासुबुङ इम्बालाइहेङ घिङ्तेङ माचुम्पाङ |
\v 30 आबा कालाउ का एनोङ्दोङ हिनाहि |”
\v 31  यहुदिगेलाइ वासेहेङ उनठुइ तोअ्काइने दोतेङ आरोङ उन्ठुइ तोलिहि | 
\v 32 येसु: इम्बालाइहेङ दोअ्हि, “का नेलाइहेङ काङ्को आबासो हेन्जाङ असल काम तिम्पाघा, इङको  मध्येसो हिदोइ कामको भाअ्सिङ नेलाइ कासेहेङ उन्ठुइ तोलि खाङ्सुखेना ?”
\v 33 यहुदिगेलाइ वासेहेङ उत्तरा पिहि,“असल कामको भाअ्सिङ केलाइ नासेहेङ उन्ठुइ मातोकाङ, कालाउ इस्वर निन्दा पानाङ ,  हाइपालिपानु ना द्याङ जेङ्तेबुङ ताइमिहेङ परमेस्वर भाइपाखेना |
\v 34 येसु: इम्बालाइहेङ उत्तरा पिहि,“ हाइ नेलाइको व्यवस्थाता इसिका लेखिका मान्थु, 'का  दोअ्घा, नेलाइ दिरगेलाइदोङ ?
\v 35 एदि जाइ दोफा परमेस्वरको वचन लोहि, इम्बालाइ दिरगेलाइ दोअ्नाङ  दोहि (धर्मसास्तर मारेम्का जेङ्लि मादाङ,)
\v 36 आबा पबितरो बानाइतेङ सुमिङ्ता दिङ्गिल्का द्याङ, का परमेस्वरको चान दोअ्लाउ हेसा इस्वर निन्दा जेनावाङ ?
\v 37 एदि का आबाको काम पाका मान्थुघा पानु का ह्रुसो खान्धुरि मापासु |
\v 38 कालाउ एदि का आबाको काम पानु कालाउबुङ नेलाइ का ह्रुसो खान्धुरि मापासुखेना पानु इदोइ कामगेलाइ हुता खान्धुरि पासु, कालाउ  नेलाइ थाहा निङ्लि दोस्वाना कालाउ बुझिस्वाना, कि आबा काङ्कोता हि, कालाउ का आबा दोफा हिघा |
\v 39 इम्बालाइ आरोङ वासेहेङ रिम्लि भोखे,कालाउ वा इम्बालाइको खुरसो खाहि | 
\v 40 कालाउ वा आरोङ यर्दन ओदोइ पार इङ्को थामेता हानिहि, जेता यु:हान्ना लाम्फा बत्तिस्ता पिका थामे हिघाहि, कालाउ वा इन्ता हि |
\v 41 हेन्जाङ द्याङ्गेलाइ वाकोतालोहि,  कालाउ इम्बालाइ दोअ्हि,“यु:हान्ना हिदोइबुङ चिन्हागेला मापाहि,    कालाउबुङ यु:हान्ना इङ्को बिसायता जे जति दोअ्का हिघाहि इङ्को सत्ये हिघाहि |”
\v 42 कालाउ इन्ता हेन्जा वा ह्रुसो खान्धुरि पाहि |
\c 11
\p \v 1 लाजरस मिङ्को एमि द्याङ मासाधेका जेङ्का हिघाहि, उङ्को मरियम कालाउ वाको बाइ मार्थाको डेरा बेथानियाता हिघाहि |
\v 2 प्रभुहेङ उत्तर मोपितेङ वाको पाइतालाता ताइको पुसुङ्होइ योपिका मरियम इदोइदोङ हिघाहि | याकोङ ओने लाजरस मासाधेका हिघाहि |
\v 3 उधिन्हेमि बाइ ओने येसु:कोता एसा दोअ्तेङ बानाल पिगिल्हि, “ प्रभु, जाइहेङ ना माया पाखेना,उङ्कोहेङ मिसा लोका हि |
\v 4 कालाउ इदोइ हिङ्तेङ येसु: दोअ्हि, “इदोइ मिसाहोइ  सि:का माचमाङ  ,कालाउ या परमेस्वरको महिमाको भाअ्सिङ हि,  ता कि इदोइपाहासो परमेस्वरको चानको महिमा ज्याको  |”
\v 5 येसु: मार्था,  कालाउ वाको ओने  लाजरसहेङ  माया पाघाहि |
\v 6 कालाउबुङ लाजरस मासाधिका हि दोअ्का हिङ्तेङ  वा जेता  हिघाहि  आरोङ झन  न्हेनि थेकापा  इन्ताङ हि |
\v 7 उङ्को न्हुसो वा चात्यागेलाइहेङ दोअ्हि, “ते, एला केलाइ आरोङ यहुदिया घुरितेङ हानाइने |”
\v 8 चात्यागेलाइ वासेहेङ दोअ्हि, “रब्बि एनाङ  खिनिङ   यहुदिगेलाइ  नासेहेङ उन्थुइहोइ तोलि खाङ्घाहि, कालाउ हाइ आरोङ ना इन्ताङ हानाना ?”
\v 9 येसु: उत्तर पिहि, “ हाइ दिनाता ते-न्हे घानता मान्थुखेरो ? कालाउ दिनाता हिगिल्कालाइ माबोखे खे, हाइपालिदोनु उङ्को इदोइ सुमिङ्को  फाइसालामका  तिङ्खे, 
\v 10 कालाउ न्हिसिन्ता हिगिल्कालाइ बोखे खे, हाइपालिदोनु उङ्को द्याङ्कोता फाइसालामका मान्थुखे |”
\v 11 इङ्को न्हुसो वा इम्बालाइहेङ दोअ्हि, “केलाइको सानाइति लाजरस निन्द्राता परिका हि, कालाउ उङ्कोहेङ ल्होपालिका का इन्ता हानाङ्का |”
\v 12 चात्यागेलाइ वासेहेङ दोअ्हि, “प्रभु उङ्को निन्द्राता परिकाहि पानु उङ्को एलाङ |”
\v 13 येसु: उङ्कोको सि:का बिसयता दोअ्का हिघाहि,कालाउ इम्बालाइ निन्द्रा लोका काथाको बिसयता  निन्दा धुलाका खिनिङ काथा वाला दोअ्घाखे  |
\v 14  येसु:  इम्बालाइहेङ झालाझालापा दोअ्पिहि, “लाजार सि:का हि |
\v 15  नेलाइ खन्धुरि पासु दोअ्तेङ नेलाइको भाअ्सिङ का इन्ता माहिकाता खु:सि हिघा जेदोङ जेङ्लाउबुङ केलाइ वाकोता हानाइने |”
\v 16 कालाउ दिदुमस दोका थोमाबुङ ताइको सानाइति चात्यागेलाइ दोअ्हि, “ ते केलाइबुङ हानाइने, कालाउ वा दोफा सि:याइने |”
\v 17 जेलाउ येसु:लोहि, कालाउ लाजरसहेङ तोम्ता ताअ्का द्यानि जेङ्का थाहा गिहि |
\v 18 बेथानिया यरुसलेमसो भेर्पाङ सुम किलोमिटर दुरेता हिघाहि |
\v 19 हेन्जाङ यहुदिगेलाइ मार्था कालाउ मरियमकोता वाको ओनेको बिसयता इम्बालाइहेङ सम्झालाइलि  लोका हिघाहि |
\v 20 येसु:लोकाताङ पाका हिघाहि दोअ्का हिङ्तेङ मार्था हानिहि कालाउ वासेहेङ  दामाता दुसुहि | कालाउ मरियम  चाहि साताङ योमतेङ हि |
\v 21 कालाउ मार्था येसु:हेङ दोअ्हि, “प्रभु, ना इता हिनु ते काङ्को ओने मासिधाङ |
\v 22 कालाउ एलाबुङ का गिखा, ना जेदोङ परमेस्वर दोफा  ह्रेखेना,परमेस्वर नासेहेङ पिखे |”
\v 23 येसु: वासेहेङ दोअ्हि, “नाङ्को ओने आरोङ सिनुताङ |”
\v 24  मार्था वासेहेङ दोअ्हि, “का गिखा, वा इङ्को आन्तिमको दिनाको पुनारुत्थानता आरोङ सिनुतेङ ल्होकाङ |”
\v 25 येसु: वासेहेङ दोअ्हि, “पुनारुत्थानता कालाउ जिवन कादोङ | कासेहेङ खान्धुरि पाकालाइ सि:लाउबुङ सिनुहुताङ |
\v 26 कालाउ  ज्याइका  कालाउ  का हुसो खान्धुरि पाका हासुबुङ हेलाउबुङ मास्याङ | हाइ ना इदोइ खान्धुरि पाना ?”
\v 27  वा वासेहेङ दोअ्हि, “ खाङ प्रभु, का खान्धुरि पाखा, ना सुमिङता लोका ख्रिस्ट, परमेस्वर चान हिना |”
\v 28 एसा दोअ्तेङ वा हानिहि,  कालाउ ताइको ओने मरियमहेङ काइतेङ सिकापा दोअ्हि, “गुरु जि लोहोइ, कालाउ कासेहेङ काइखे |”
\v 29  इदेइ हिङ्तेङ मरियम जुरुक्पा ल्होतेङ ओकोता हानिहि |
\v 30 उङ्को बेला थेकाकापा येसु: देराता थुकालि लोका मान्थुघाहि, कालाउ वा इङ्को थामेता हिघाहि जेता मार्था वासेहेङ दुसुका मान्थुघाहि |
\v 31 साता वासेहेङ सम्झाइलि  लोका दिना यहुदिगेलाइ मरियम जुरुक्पा ल्होतेङ बाहार हानिका तिङ्तेङ, वा इङ्को तोम्ता खार्लि हनिकाबे दोअ्तेङ, वाको न्हु-न्हु हानिहि |
\v 32 जेलाउ मरियम येसु: हिका थामेता थुकाल्हाहि कालाउ वासेहेङ तिङ्हि, कलाउ एसा दोकाताङ वा वाको खोकोइता तुघुरतेङ दोअ्हि,''हे प्रभु, ना इता हिनुते काङ्को ओने मासिधाङ |”
\v 33 जेलाउ येसु:  उङ्कोहेङ खार्तेङ हिका कालाउ उङको दोफा लोका यहुदिगेलाइबुङ खार्तेङ हिका तिङ्हि, कालाउ वाको आत्माता हेङ्जाङ  व्याकुल जेङ्तेङ कालाउ हेङ्जाङ दु:खि जेङ्हि |
\v 34 वा इम्बालाइहेङ हिअ्हि, “नेलाइ वासेहेङ हिसो ताअ्का हिस इम्बालाइ वासेहेङ दोअ्हि, “प्रभु, लोतेङ खाङ |”
\v 35 येसु:  खार्र्हि |
\v 36 ओदोङ भाअ्सिङ यहुदिगेलाइ दोअ्हि, “खाङ, वादोङ उङ्कोहेङ हेथे माया पाघाखे  |”
\v 37 कालाउ आधिमी दोअ्हि, “ हाइ कान्हाको मिसिया तिम्पाका वा इदोइ द्याङहेङ्बुङ सि:कासो बान्चिपालि  माद्वारो  ?”
\v 38 कालाउ येसु: आरोङ मेनाङ व्याकुल जेङ्तेङ तोम्ता हानिहि |   इङ्को तोम एनोङ घोपाता हिघाहि | इनता नुइ एनोङ बार्का उन्थुइहोइ एरेका हिघाहि |”
\v 39 येसु: दोअ्हि, “ उन्थुइ लापासु |” सि:का द्याङ्को बाइ मार्था वासेहेङ दोअ्हि,'' हे प्रभु, एला थेकापाते न्हाम्लि दोहोइ वाला हाइपालिपानु उङ्को सि:का द्यानि जेङ्होइ |”
\v 40 येसु: उङ्कोहेङ दोअ्हि, “ हाइ का नासेहेङ दोअ्का माको, 'ना खान्धुरि पान्हा पानु परमेस्वरको    महिमा तिनाना '?”
\v 41 इम्बालाइ उन्थुइ लापाहि, कालाउ येसु: ह्रुसो म्हाल्तेङ दोअ्हि, “हे आबा, का नासेहेङ धन्यवाद पिखा, हाइपालिपानु ना काङ्को सेउपाका हिङ्ना |
\v 42 का गिघाखा कि हाइपालिपानु ना काङ्को सेउपाका हेलाउबुङ हिङ्खेना | कालाउ इता जातेङ हिका गुलसुमुल्सुपा हिकाको भाअ्सिङ का इदोइ दोअ्का हिघा , ताकि कि ना कासेहेङ दिङ्गिल्का दोङ दोअ्तेङ इम्बालाइको  खान्धुरि  ज्याको |”
\v 43 कालाउ इदोइ काथा दोअ्लि दोतेङ  न्हुसो वा बारका गालासो  ह्रिकाइहि, “लाजरस, बाहार ओलितेङ लोओउ |”
\v 44 उङ्को सि:का द्याङ वाको खुर- खोकोइ जिङ्न्हाकाङ कालाउ वाको ह्राइ धावाओइ लुन्धाइनाकाङ बाहार ओलितोङ लोहि |  येसु: इम्बालाइहेङ दोअ्हि, “ उङ्कोको मान्चाउलि खाइपिसु, कालाउ उङ्कोहेङ हानिलि पिसु |”
\v 45 मरियमकोता लोका हेन्जाङ यहुदिगेलाइ येसु: को पाका काम तिङ्तेङ वासेहेङ खान्धुरि पाहि |
\v 46 कालाउबुङ  इम्बालाइसो  आधिमि  द्याङ फरिसिगेलाइकोता हानिहि, कालाउ येसु:को पाका कामगेलाइ दोअ्पिहि |
\v 47 कालाउ बारका धामिगेलाइ कालाउ माहासभाउको सदयस्यगेलाइ काइतेङ उङकोहे दोअ्हि , “एला केलाइ हाइपाइने ? हाइपालिदोनु इदोइ द्याङते हेन्साङ चिन्हागेलाइ पातेङ हि | 
\v 48 यासेहेङ इन्साङ लाप्याङ पानु झाराङ याको हुसो कान्धुरि पाङ कालाउ रोमिगेलाइ लोतेङ केलाइको पबित्तरोथामे कालाउ केलाइ जाति न्हेमिहेङ नासा पावा |”
\v 49 कालाउ इम्बालाइमध्ये एमि, कैयाफा जाइ इदोइ बासारको प्रधान धामि हिघाहि वा इम्बालाइहेङ दोअ्हि, “नेलाइ हाइदोङ मागिसुखेना !
\v 50 गोताङ सारभि नासा जेङ्का खाङ्तेङ जनताको भाअ्सिङ एमि द्याङ् सि:काता नेलाइको कल्यान हि दोअ्तेङ नेलाइ माबुझिसुखेना ?”
\v 51 इदोइ वा वाकोसोङ दोअ्का मान्थुघाहि कालाउ इङ्को बासारको प्रधान धामि जेङ्कानाङ  सारभिको भाअ्सिङ येसु: सि:लिगोयाङ दोअ्का अगमबानि धुइका हिघाहि |
\v 52 सारभिको भाअ्सिङ खिनिङ वा दोअ्का मान्थुघाहि, कालाउ चारबिराइतेङ हिका परमेस्वरको सन्तानहेङ एदोफाङ जोम्पालिको भाअ्सिङ इदोइ दोअ्का हिघाहि |
\v 53 ओदोङ भाअ्सिङ इङ्को दिनासो इम्बालाइ वासेहेङ से:लि साल्ला पाका हिघाहि |
\v 54 ओदोङ भाअ्सिङ येसु: आरोङ यहुदिगेलाइको माझाता आगा-आगा माहिगिल घाहि,कालाउ इन्तासो उदाडाङ्का थामेको भेर्पाङ हिका एफ्राइम दोअ्का सहारता हानिहि, कालाउ इन्ता चत्यागेलाइदोफा हि |
\v 55 यहुदिगेलाइको निस्तार पार्बा भेरपाङ लोका हिघाहि कालाउ देरा-देरासो हेन्जाङ द्याङ्गेलाइ ता-ताइमिहेङ सुद्द बानाइलि दोअ्तेङ  निस्तार पार्बा लोका खाङ्तेङ लाम्फा यरुसेलेमता हानिहि |
\v 56 कालाउ इम्बालाइ येसु: भोहि, कालाउ इम्बालाइ मुन्दिरता लोका बेला एदोफापा दोअ्लितेङ्हि, “ नेलाइहेङ  हिस्का लागिखे,  हाइ वा पार्बाता लावा ?”
\v 57 प्रधान धामिगेलाइ कालाउ फरिसिगेलाइ  येसु:हेङ रिम्लि वा हिसो हि दोअ्तेङ हासुबुङ थाहा हि दोअ्का गिनु बानाल पिलि दोतेङ आदेस पाका हिघाहि |
\c 12
\p \v 1 निस्तार पार्बाको तुनि लाम्फा येसु: बेथानियाता लोका हिघाहि | इन्ता लाजरस हिघाहि, जाइहेङ येसु : सि:कासो सिनुपाका हिघाहि |
\v 2 इम्बालाइ वाको भाअ्सिङ इन्ता दिलिमाको चाका आम्का तियार पाहि | मार्था सेवा पाघाहि,  कालाउ लाजरस चाहि वाको दोफा  चालि योम्कासो एमि हिघाहि |
\v 3 कालाउ मरियम आधालिटर झोको हेन्जा जाङ्का ताका परिका जट्टा मसिको मालामाला अत्तर चुम्तेङ येसु:को खोकोइता  मोपिहि (सोर्ताइ) पिहि, कालाउ वाको खोकोइ पाइताला ताइको पुसुङहोइ योअ्पिहि कालाउ अत्तरको  मालामालाकाहोइ सादोङ पोङ्घाहि |
\v 4 कालाउ वाको चात्येगेलाइ मध्येसो एमि वासेहेङ रिम्पालि खाङ्का यहुदा इस्कोरियोत दोअ्हि ,
\v 5 “ इदोइ अत्तर सुमसाइ ताका चान्दिको  सिक्का पितेङ उङ्को पाइसा गरिबगेलाइहेङ पिलाउ माजेङ्दाङ ?”
\v 6 कालाउ वा गरिबगेलाइको ख्याल पातेङ इदोइ दोअ्का मान्थुघाहि, हाइपालिपानु उङ्को चोर हिघाहि, कालाउ ताकाको थैलि  वा ताघाहि,कालाउ इन्तासो खुघाहि |
\v 7 येसु: दोअ्हि, “उङ्कोहेङ हाइदोङ माअ्दोसु , कासेहेङ  लिका दिनाको भाअ्सिङ  वासेहेङ इङ्को ताअ्लि पि |
\v 8 हाइपालिदोनु गरिबगेलाइ जेलाउबुङ नेलाइदोफा ह्यावा, कालाउ काते नेलाइ दोफा जेलाउबुङ माह्याङ्का |”
\v 9 यहुदिगेलाइको एनोङ बार्का जेरदोङ वा इन्ताङ हि दोअ्का चाल गिहि, कालाउ येसु:को भाअ्सिङ खिनिङ माको, कालाउ वाको सिकासो  सिन्हुपाका लाजरसहेङ बुङ  खाङ्लि दोअ्ते इम्बालाइ लोका हिघाहि |
\v 10  ओदोङ भाअ्सिङ बारका धामिगेलाइ लाजरसहेबुङ सेअ्लि साल्ला पाहि |
\v 11 हाइपालिदोनु वाकोसोङ यहुदिगेलाइ मध्येसो  हेन्जाङ झना खेङ्नातेङ हानिहि येसु:हेङ खान्धुरि पालि तोमका हिघाहि |
\v 12 पार्बाको न्हु दिना येसु: यरुसलेमता ल्वाङ दोअ्का काथा जेरगेलाइ थाहा गिहि,
\v 13 कालाउ द्याङ्गेलाइ नरियालको कालाउ खजुरको दालेङ्गेलाइ चुमातेङ दामाता दा:हि,कालाउ वासिहेङ स्वागत पाहि |
\v 14 कालाउ एनोङ गधाको चान निङ्तेङ येसु: इङ्को धोल्हि, जेसाङ लेखेका हि |''
\v 15 सियोनको चामिन्दि,  माथि | खाङ्सु, नाङ्को राजा गधाको चान हुता सवार जेङ्तेङ लोधोङ्खे |''
\v 16 वाको चत्यागेलाइ इदोइ काथा लाम्फाङ माबुझिहि |   कालाउ येसु:को महिमा जेङ्तेङ इदोइ काथागेलाइ वाको विसयता लेखिका हिघाहि, कालाउ वाको  इदोइ कामको भाअ्सिङ इम्बालाइ पाका दोङ दोअ्का  इम्बालाइ सम्झिहि |
\v 17 वा लाजरसहेङ  तोमसो काइतेङ सि:कासो सिन्हुपालाउ वाको दोफा हिका द्याङ्गेलाइको  जेरगेलाइ वाको गवाहि पितेङ दोङ हि |
\v 18 वा इङ्को चिन्ह पाका हिघाहि दोअ्का हिङ्कानाङ बुङ जेर वासेहेङ  भेटिलि हानिका हिघाहि |
\v 19 फारिसिगेलाइ जेलाउ एमिसो- भेनेङ्हेङ दोअ्लि तेङ्हि, ''खाङ्सु, नेलाइसो हाइदोङ माजेनाङ | तिङ्सुखेना, सुमिङ्दोङ इङ्कों लेसारा पिताइलिदोहोइ |''
\v 20 पार्भाता आराधना पालि हानिकालाइ मध्ये आधिमि ग्रिकगेलाइबुङ हिघाहि |
\v 21 इम्बालाइ गालिलको बेथसेदाको द्याङ फिलिपकोता लोतेङ् एसा दोअ्तेङ  सेउपाहि ,''आबाउ, केलाइ येसु:हेङ धुसुलि खाङ्नाखे |''
\v 22 फिलिप हानितेङ अन्द्रियासहेङ दोअ्हि,  कालाउ अन्द्रियास कालाउ फिलिप हानितेङ येसुहेङ दोअ्हि |
\v 23 येसु: इम्बालाइहेङ दोअ्हि उत्तारा पीहि,''द्याङ्गेलाइको चानको महिमित जेङ्का समय लोका हि |
\v 24 साचिको, का नेलाइहेङ दोअ्खा, घहमको गेरा मिलिङ्ता बिनातेङ मासिहि पानु इङ्को एकलाङ हिखे | कालाउ इङ्को सिहि पानु इङ्कोदोङ सेका सेपावा |
\v 25 ताइको जिउको माया पाकालाइ इङ्को राम्पावा, कालाउ ताइको जिउहेङ इदोइ सुमिङ्ता हाइदोङ मास्मझ्खे वा चाहि अनन्त जिवनको भाअ्सिङ  इङ्को रेम्फा ह्यावा |
\v 26 हासुबुङ काङ्को सेवा पाखे पानु, वा कासेहेङ पिताइयाको  कालाउ का जेता हिघा , काङ्को सेवक इन्ता ह्यावा | हासु काङ्को सेवा पानु आबा वाको कदर पावा |''
\v 27 ' एला काङ्को मन तुली तेङ्होइ ,कालाउ का हाइ दोअ्ली ?''हे आबा, कासेहेङ एदोइ आबास्तासो बान्चिपा ? माको,ओदोङ भाअ्सिङ दोङ का  इदोइ आबास्ताता थुकाका हिघा |
\v 28 हे आबा,नाङ्को मिङ्को महिमा पाअ्|'' कालाउ स्वर्गसो इसिका एनोङ गाला लोहि,'' का इङ्को महिमा पाका हिघा, कालाउ आरूङ पाङ्का |''
\v 29 इनता जाअ्तेङ  हिका जेर इङ्को हिङ्तेङ दोअ्हि, इदोइ गड्याङ गुडूङ गालादोङ'' आरुगेलाइ दोअ्हि''  स्वर्गदूत वाको दोफा नुइ धुइका |''
\v 30 येसु: जोबाफ पिहि, ''या गाला काङ्को भाअ्सिङ माको, भुरु नेलाइको भाअ्सिङदोङ |
\v 31 जेलाउ इदोइ सुमिङ्को न्या निसाब जेनावा या सुमिङ्को सासक बाहार थाइगिल्नाङ |
\v 32 जेलाउ का पृथ्विता तोलिन्हानका,का गोताङ द्याङ्हेङ ताइमिभारि चुमाका |''
\v 33 वा हेसा स्याङ,इङ्को इसारा पिलि वा  एसा दोअ्का हिघाहि |
\v 34 जेरगेलाइ वासिहेङ हि:हि,ख्रिस्त हेलाउलाउबुङ दोका ब्यबस्थासो केलाइ हिङ्का हिनाहि | ना हेसा दोलि दवाना,द्याङ्को चान तोलि न्हालि गोयाङ ? इदोइ द्याङ्को चान चाहि हासु कुनु ?''
\v 35 येसु:ओबालाइहेङ दोअ्हि झन आसा बेला थेकापा फाइसालामाका नेलाइ दोफा हिपा थिकापा हिगिल्सु, ताकि कितिकितिका होइ नेलाइहेङ माठुमाको | आधिमि कितिकितिकाता हिगिल्नुपानु,वा ताइमि हिसु हानिका थाहा मागिखे |
\v 36 जेलाउ ठेकापा फाइसालामका नेलाइ दोफा हि फाइसालामाकाहेङ खान्धुरि पासु,कालाउ नेलाइ फाइसालामाकाको सान्तान जेङ्सु |'' या काथा दोअ्लि दोअ्तेङ न्हुसो,येसु:इन्तासो हानिहि,कालाउ इम्बालाइसो म्होतेङ हि |
\v 37 वा ओबालाइको आगाता इदोइ झोको चिन्ह गेलाइ पाका हिघाहि,कालाउबुङ ओबालाइ वाको हुता खान्धुरि मापाहि |
\v 38 या आबस्यक हिघाहि,कि यसैया अगमबक्ताको बचन पुरा ज्याको,''हे परमप्रभु,केलाइको बचन हासु खान्धुरि पाहि ? कालाउ परमप्रभुको सरबुङ हासुहेङ प्रकट पापिहि ?''
\v 39 ओदोङ भाअ्सिङ इम्बालाइ खान्धुरिपालि मादोहि,हाइपलिदोनु यसैया आरुङ एसादोअ्का हि,
\v 40 'वा ओबालाइको मिसियाँ तुपा पिकाहि,कालाउ ओबालाइको हृदय थान्का पापिकाहि,एसापा ओबालाइ मिसियाहोइ मातिनाको,कालाउ हृदयहोइ माबुझ्याको,माकुनुते ओबलाइ घुरियावा कालाउ का ओबालाइ हेङ एल्पालि गोयाङ्का |''
\v 41 यसैया इदोइ काथा दोअ्लि,हाइपालिपानु वा वाको महिमा तिङ्हि,कालाउ वाको बिसयता दोहि |
\v 42 कालाउबुङ सासकगेलाइ मध्ये हेन्जाङ जोसो वाको दोफा खान्धुरि पाहि,कालाउ फारिसिगेलाइसो थिनाङ ,कालाउ ओबालाइ चाउघारासासो उल्ला पापियाङ दोका थितेङ इङ्को स्विकार मापाहि |
\v 43 हाइपालिदोनु परमेस्वरको बाखानाइ खान्तेङ द्याङ्को बाखानाइ ओबालाइ हेन्जा मन्दाताघाखे |
\v 44 येसु:तिराराइका गालाहोइ दोहि,''कासिहेङ  खान्धुरि पाकालाइ कासिहेङ माको,भरु कासिहेङ दिङ्गिल्का हेङ खान्धुरि पाखे |
\v 45 जाइ कासिहेङ तिङ्खे,वा कासिहेङ दिङ्गिल्काहेङ बुङ तिङ्खे |
\v 46 का सुमिङ्को फाइसालामाका जेङ्तेङ लोका हिघा,ताकि कासिहेङ खान्धुरिपाकालाइ कितिकितिकाता मा ह्याको |
\v 47 'हासुबुङ काङ्को बचन हिङ्खेपानु,कालाउ इङ्को पालन मापाहिपानु,का वाको न्याय मापाङ्का | हाइपालिपानु का सुमिङ्को न्यायपालि लोका माको,भरु सुमिङ्हेङ बान्चिपालि लोका हिघा |
\v 48 कासिहेङ मन्दामाताका कालाउ  काङ्को ग्रहन मापाका को भाअ्सिङ एनोङ न्यायधिस हि | जेदोङ बचनका बानालपाघा ओदोङ्दोङ अन्तको दिनाता वाको न्याय जेनावा |
\v 49 हाइपालिदोनु का ताइकोङ तर्फसो बानाल मापाघा,कालाउ का हाइ धुइलि गोइका हि, कासेहेङ दिङ्गिल्का आबा ताइमिङ कासेहेङ आग्या पिकाहि |
\v 50 का गिखा कि,वाको आग्या अनन्त जिबनदोङ हि | ओदोङ भाअ्सिङ्का जेदोङ धुइखा,आबादोङ कासेहेङ दोअ्का आन्सार धुइखा |''
\c 13
\p \v 1 निस्तार- पार्भाको लाङ इदोइ  सुमिङ्सो बिदा जेङ्तेङ आबादोफा  हानिका वाको बेला लोका दोअ्का येसु: थाहा गिहि, कालाउ सुमिङ्ता हिका ताइको जतिहेङ प्रेम पातेङ वा ओबालाइहेङ न्हुसो थेकापा प्रेम पाहि|
\v 2 कालाउ दिलिमाको उम चाका पोहर दियाबलस सिमनको चान यहुदा इस्क्रिरीयोतको मनता येसु:हेङ रिम्चापालि  लाम्फासोङ  मनता ताअ्का हिघाहि |
\v 3 आबा गोताङ आनेमाने वाको जिम्माता पिका हि,कालाउ वा परमेस्वरको तर्फसो लोका हि,कालाउ परमेस्वरको ताङ हानिदोङ्खे दोअ्का काथा येसु: गिदोङ्घाखे |
\v 4 कालाउ वा उम चालि दोतेङ ल्होहि,कालाउ बाहारको धाबा एपाहा तातेङ  कालाउ एनोङ ताउलि  ताइको केङ्खेनेता तेअ्हि |
\v 5 जेलाउ वा दामाता चि दुमि, कालाउ चत्यागेलाइ खोकोइ झालि लागाइहि,कालाउ ताइमि तेका ताउलिहोइ ओबालाइको खोकोइ यो:लि |
\v 6 जेलाउ वा सिमोन पत्तरूस कोता लोहि,वा वासिहेङ दोअ्हि,''प्रभु, हाइ ना काङ्को खोकोइ झालि ?''
\v 7 येसु: वासेहे जोबाफ पिहि, ''का हाइ पादोङ्खा ना एला मागियाना, कालाउ न्होसो बुझियाना |''
\v 8 पतुरूस वासेहेङ दोअ्हि,'' ना काङ्को खोकोइ हेलाउबुङ माझाकाना |''
\v 9 सिमोन पतुरुस वासेहेङ दोअ्हि,''हे प्रभु काङ्को खोकोइ खिनिङ माको,कालाउ काङ्को खुर कालाउ पुरूङ सुधाङ झापि |''
\v 10 येसु:वासिहे दोअ्हि,''चिउलि दोअ्का द्याङ् हेङ खोकोइबाहेङ आरू हाइदोङ झालि मागोइखे,इङ्को गोताङ सुदृ जेङ्खे | कालाउ नेलाइ सुदृ हिसुना,कालाउ झाराङ्ते माको |''
\v 11 हाइपालिदोनु वासेहेङ खान्धुरि घात पाकाहेङ वा नाल्का हिघाहि | ओदोङ भाअ्सिङ वा दोअ्का हिघाहि,''नेलाइ झाराङ सुदृ मान्ठुसुना |''
\v 12 ओबलाइको खोकोइ झालिदोतेङ न्हुसो ताइको बाहारको धावा लोखन लगाइतेङ या आरुङ योम्हि | कालाउ वा ओबलाइहेङ दो:हि,''हाइ नेलाइ गिसुखेना,का नेलाइको भाअ्सिङ हाइ पाघा ?
\v 13 नेलाइ कासेहेङ 'गुरु कालाउ प्रभु' दोसुखेना,इङ्को नेलाइ थिकोङ दोसुखेना हाइपालिपानु कादोङ वाङ |
\v 14 यदि नेलाइको प्रभु कालाउ गुरु जेङ्तेङ का नेलाइको खोकोइ झाका हिघा पानु नेलाइबुङ ताताइमिको खोकोइ झालि गोइखे,
\v 15 हाइपालिदोनु का नेलाइहेङ उदाहरन पिका हिघा,कालाउ जेसाङ का नेलाइको भाअ्सिङ पाघा,नेलाइ बुङ एन्साङ पासु |
\v 16 जातिङ्कोङ का नेलाइहेङ दोफा,चाकारिया ताइको माझान खान्तेङ बारका माहिखे,कालाउ बानाल चुम्पुका बानाल पिगिल्का खान्तेङ बारका माहिखे |
\v 17 यदि नेलाइ इदोइ काथा गिसुना कालाउ इङ्को पासुना पानु,नेलाइ धन्यको जेङ्सुवाना |
\v 18 'का नेलाइहेङ गोताङ काथाको बिसोयोता दो:तेङ हिका माको,का कामहेङ साल्का हिघा वासेहेङ का नाल्खा | कालाउ धर्म सास्त्तर पुरा ज्याको दो:तेङ इदोइ जेङ्हि,काङ्कोङ तोले चाका काङ्को हुता खुर ल्होपाहि |'
\v 19 ' इदोइ जेङ्लि लाम्फादोङ  एलाङदोङ का नेलाइहेङ दोअ्खा, ताकि जेलाउ इङ्को जेङ्लि ल्वाङ, का वाअ्वाङ दोङ  दोअ्तेङ नेलाइहेङ खान्धुरि ज्याको |
\v 20 जातिङ्को का  नेलाइहेङ  दोअ्खा, जाइहेङ का दिङ्गिल्खा, वासेहेङ ग्रहन पाखे , कासेहेङ ग्रहन पाखे, कालाउ कासेहेङ ग्रहन पाकालाइ कासेहेङ दिङ्गिल्काहेङ ग्रहन पाखे ''
\v 21 इदोइ काथा दोअ्लि दोअ्तेङ येसु आत्माता मेनाङ खारहि काकाउ वा गवाहि पिलि दोअ्तेङ  दोअ्हि,'' जातिको का नेलाइहेङ का दोअ्खा, नेलाइ मध्ये एमि कासेहेङ रिम्चापास्वना |
\v 22 वा हासुको बिसयता  दोअ्का वाला दोअ्तेङ निसित माजेङ चत्यागेलाइ  ता-ताइको र्हाइ खाङ्सुहि |
\v 23 वाको चात्या मध्ये येसु:प्रेम पाका चात्या चाहि येसु:को कोल्हेता जिम्तेङ हिघाहि |
\v 24 जेलाउ सिमोन पतुरुस वासेहेङ इसारा  पातेङ हि:हि,'' वा हासुको बिसयता दोअ्का वाला?''
\v 25 येसु:को कोल्हेता जिम्तेङ हिका चत्या दोङ वासेङ हि:हि,''उङ्को हासु ?''
\v 26 येसु:जवाफ पिहि,''जाइहेङ का तोलेको टुक्रा चोबितेङ पिखा,उङ्को ओदोङ्दोङ |''जेलाउ वा तोलेको टुक्रा चोबेहि,कालाउ ओल्लापातेङ उङ्को सिमोनको चान यहुदा एस्कोरियत हेङ पिहि |
\v 27 तोलेको टुक्रा चुम्तेङ न्हुसो साइतान वाको लिता दुल्हि | कालाऊ येसु:वासेहेङ दोहि,''ना जेदोङ पालिहि,इङ्को मारफाङपा |''
\v 28 कालाउ वा हाइपालि वासेहेङ एसा दो:हि दो:तेङ उम चालि योम्कालाइ हासुबुङ माबुझिहि |
\v 29 हाइपालिदोनु आधिमि-आधिमि या सोचिहिकि,यहुदा दोफा ता:काको तोपाला हि,ओदोङ भा:सिङ येसु:वासिहेङ  पार्बाको भा:सिङ आनेमाने चोलाको कालाउ गरिबगेलाइहेङ बाखाराइ पियाको दो:तेङ दोहि |
\v 30 जेलाउ तोलेको टुक्रा चातेङ यहुदा एस्कोरियत एन्सालाउदोङ बाहार ओलिहि | ओदोङ बेल्हाका हिघाहि |
\v 31 जेलाउ उङ्को बाहार हानिहि कालाउ येसु:दो:हि,''एला द्याङ्को चान महिमित जेङ्का हि,कालाउ परमेस्वर वाकोता महिमित जेङ्काहि |
\v 32 यदि परमेस्वर वाकोता महिमित जेङ्काहिपानु परमेस्वर ताइमिहेङ वासिहेङ महिमित पापावा,कालाउ वासिहेङ एन्सालाउदोङ महिमित बनायावा |
\v 33 'ओइ मुइका जामालगेलाइ,कोम्हा थेकापा का नेलाइ दोफा हिघा,नेलाइ कासिहेङ भोसुवाना,कालाउ जेसाका यहुदिगेलाइहेङ दोघा,एला का नेलाइहेङ्बुङ दोखा,जेताका हानिदोङ्खा,नेलाइ इन्ता हानिलि मादोसुवाना |'
\v 34 ' का नेलाइहेङ एनोङ नावा आज्ञा पिखा,नेलाइ एमिसो भेनेङ हेङ प्रेम पासु | जेसाङ्का नेलाइहेङ प्रेम पाका हिघा,नेलाइबुङ एमिसो भेनेङ हेङ इन्सिकाङ प्रेम पासु |''
\v 35 यदि नेलाइ एमिसो भेनेङ्हेङ प्रेमपासुना पानु इदोइ पाहासो  झाराङ ग्यावा,कि नेलाइ काङ्को चात्यागेलाइ दोङ |''
\v 36 सिमोन पत्तरुस वासिहेङ दो:हि,''हे प्रभु,ना हिसो हानिदोङ्खेना ?'' येसु:जोबाफ पिहि,''का जेता हानिदोङ्खा,एला ना कासिहेङ पिताइलि मादावाना,कालाउ न्हुसो ते ना कासिहेङ पिताइ याना |''
\v 37 पत्तरुस वासेहेङ दो:हि,''प्रभु,हाइपालिका एलाङ्दोङ नासिहेङ पिताइलि मादावाङ्का ? नाङ्को भा:सिङ्का काङ्को प्रान प्याङ्का |''
\v 38 येसु:जोबाफ पिहि,''हाइ ना ताइको प्रान काङ्को भा:सिङ पियाना ? जातिङ्को नासिहेङ्को दोफा,ना कासिहेङ सुमखेप इनकार मापाका ठेकापा कियाको धाङ्गाइ माओकावा |''
\c 14
\p \v 1 'नेलाइको हृदय माखाराको | नेलाइ परमेस्वर दोफा खान्धुरि पासुखेना , का हुताबुङ खान्धुरि पासु |
\v 2 काङ्को आबाको साता हिका थामेगेलाइ हेन्जा हि | इन्सा माकोनु हाइ का नेलाइहेङ  दोअ्धाङ्का रो, कि नेलाइको भाअ्सिङ थामे  तियार पालि हानिदोङ्खा ?
\v 3 जेता हानितेङ का नेलाइको भाअ्सिङ थामे तियार पातेङ  आरुङ ल्वाङ्का ,कालाउ नेलाइहेङ का दोफा चुम्पाङ्का , जेता का हिखा, इनता नेलाइबु हिसुवाना |
\v 4 जेता का हानिदोङ्खा ,नेलाइ इनता हानिका दामा नाल्स्वाना |''
\v 5 थोमा वासेहेङ दोअ्हि ,''हे प्रभु, ना हिसो हानिदोङ्खेना, केलाइ मागिनाखे, कालाउ केलाइ दामा हेसा नाल्लि ?''
\v 6 येसु; वासेहेङ दोअ्हि ,''दामा, सत्ये कालाउ जिबन कादोङ हिघा | कासो बाहेक हासबुङ आबाकोता हानिलि माद्वाङ |
\v 7  नेलाइ कासेहेङ नाल्कानु, काङ्को आबाबुङ नाल्धावा | इलासो उसो वासेङ नाल्सुना, कालाउ  तिङ्का  हिसुना |''
\v 8 फिलिप वासेहेङ दोअ्हि,''हे प्रभु , केलाइहे आबा तिम्पापि |इङ्को झोकोनु केलाइहे जेनाङ |''
\v 9 येसु: वासेहेङ दोअ्हि,''फिलिप, एला ठेकापा का नेलाइ दोफा हिदोङ्घा,  कालाउबुङ ना कासेहेङ मानाल्खेना ? जाइ कासेहेङ तिङ्का हि,   वा आबाहेङ तिङ्का हि | ना हेसा दोअ्लि द्वाना,''केलाइहेङ आबा तिम्पापि ?'
\v 10 का आबाता हिघा, कालाउ आबा काङ्कोता हि,दोअ्तेङ हाइ ना खान्धुरि मापाना ? जेदो सन्देस का नेलाइहेङ दोखा, इङ्को का काङ्को ताइकोङ खाबाता धुइका माको कालाउ काङ्कोता हिका आबा  ताइको काम पाखे |
\v 11 कासेहेङ खान्धुरि पासु ,कि का आबाता हिघा, कालाउ आबा काङ्कोता हि | माकुनु इदोइ कामगेलाइको खातिर खान्धुरि पासु |
\v 12 'जातिङ्भारि, का नेलाइहेङ दोअ्खा, जाइ कासेहेङ खान्धुरि पाखे,वा काङ्को पाका कामबुङ पावा,कालाउ इङ्को खान्तेङ  बारका काम पावा, हाइपालिपानु का आबाकोता हानितेङ हिघा |
\v 13 नेलाइ काङ्को मिङ्ता हाइदोङ रहेलाबुङ चानता आबाको महिमा ज्याको दो:तेङ का इङ्को पाङ्का |
\v 14 नेलाइ काङ्को मिङ्ता हिदोइबुङ आनेमाने रहेसुना पानु का प्याङ्का |
\v 15 'नेलाइ कासेहेङ प्रेम पासुना पानु काङ्को आग्यागेलाइ साअ् स्वाना |
\v 16 कालाउ का आबा दोफा रहेकाङ्का,कालाउ वा नेलाइहेङ भेनेङ सल्हाकार प्यावा,कालाउ वा नेलाइ दोफा हेलाउलाउबुङ ह्यावा |
\v 17 वा सत्येको आत्मा हिकाहि,जाइ हेङ सुमिङ ग्रहन पालि माकिखे,हाइपालिदोनु सुमिङ्ते वासिहेङ ना तिङ्खे ना नाल्खे | नेलाइ वासेहेङ नाल सुखेना,हाइपालिदोनु वा नेलाइ दोफा बासाइखे,कालाउ वा नेलाइ दोफा ह्यावा |
\v 18 'नेलाइ हेङ्का माउरिया भाइपा मालाताङ्का | का नेलाइ दोफा ल्वाङ्का |
\v 19 कोम्हा समय न्हुसो सुमिङ कासेहेङ हेलाउबुङ मातिनाङ ,कालाउ नेलाए कासिहेङ तिङ्सुवाना | का सिन्हुका हिनाङ,नेलाइबुङ सिन्हुतेङ हिसुवाना |
\v 20  इङ्को दिना नेलाइ गिसुवाना,कि का काङ्को आबा दोखा हिघा,कालाउ नेलाइ का दोफा,कालाउ का नेलाइ दोफा हिघा |
\v 21 कासेहेङ प्रेमपाकालाइ ओदोङ्दोङ जाइ दोफा काङ्को  आग्या हि कालाउ उङ्को आबा साअ्खे | कालाउ कासेहेङ प्रेम पाकालाइहेङ काङ्को आबा प्रेम पाखे | का वासेहेङ प्रेम पाङ्का,कालाउ का ताइमिहेङ वाकोता प्रकट पाङ्का |''
\v 22  यहुदा (एस्कोरियत चाहि माको) वासेहेङ दोहि,''प्रभु,ना हाइ दोन्हा,ना ताइमिदोङ केलाइता प्रकट पाना,कालाउ सुमिङ्हेङ चाहि माको ?''
\v 23 येसु:वासिहेङ जावाफ पितेङ दोहि,''जाइ कासेहेङ प्रेम पाखे,वा काङ्को बचन पालन पाखे,कालाउ काङ्को आबा वासेहेङ बुङ प्रेम पाखे,कालाउ केलाइ वाकोता ल्वाङ,कालाउ वाको दोफा बासा ह्याङ |
\v 24 कासेहेङ प्रेम मापाकालाइ काङ्को बचन पालन मापाखे | जेदोङ बचन नेलाइ हिङ्सुखेना,इङ्को कामको माको कालाउ कासिहेङ दिङ्गिल्का आबाको दोङ |
\v 25 'नेलाइ दोफा हेलाउदोङ का नेलाइहेङ इदोइ काथा दो:का हिघा |
\v 26 कालाउ सलहाकार, पबित्तरो आत्मा, जाइहेङ आबा काङ्को मिङ्ता दिङ्गिल्लावा,वा नेलाइहेङ गोताङ काथा धिरपावा,कालाउ का नेलाइहेङ दोका गोताङ काथा नेलाइहेङ फोम पापावा |
\v 27 सान्तिका नेलाइ दोफा लापि ध्याङ्का | का ताइको सान्ति नेलाइहेङ प्याङ्का | सुमिङ नेलाइहेङ पिका भाइका  का मापियाङ्का |नेलाइको हृदय मातुकाको कालाउ माथियाको |
\v 28 'का नेलाइहेङ ''का हानिदोङ्खा,कालाउ नेलाइकोटा ल्वाङ्का'दोका नेलाइ हिङ्सुना | नेलाइ कासेहेङ प्रेम पाका हिनु का आबाकोता हानिदोङ्खा दोतेङ  हिङ्नु नेलाइ लेङ्चा सुधुवाना,हाइपालिदोनु आबा का खान्तेङ माहान हिकाहि |
\v 29 एला या जेङ्लि खान्तेङ लाम्फा दोङ का नेलाइहेङ दोपिका हिघा,कालाउ जेलाउ या जेङ्लि ल्वाङ नेलाइ खान्धुरि पालि दोसु |
\v 30 नेलाइ दोफा एलाका हेन्जा माधुयाङ्का,हाइपालिदोनु इदोइ सुमिङ्को सासक लोधोङ्खे वाको का हुता हाइदोङ सरबुङ मान्थु |
\v 31  कालाउ का आबाहेङ माया पाखा,कालाउ वा जेसाङ आबा कासेहेङ आग्या पिकाहि ओदोङ ठिक बमोजिम पाखा दो:तेङ सुमिङ ग्याको |ल्हो,केलाइ इता सो हानाइने |
\c 15
\p \v 1 'जातिङ्को दाखको सिङ का दोङ,कालाउ काङ्को आबा किसान दोङ हि |
\v 2 काङ्कोता हिका गोताङ डालेङ जाइ फलपाकल मासेपाखे वा इङ्कोहेङ साताइखे कालाउ सेपाका गोताङ डालेङ्गेलाइ झन जेन्जा फलपाकल सेपाको दोअ्तेङ  वा साताइखे |
\v 3 नेलाइ दोअ्का काङ्को वचनहोइ नेलाइ लाम्फादोङ सुद्द जेङ्लि दोअ्का हिसुना |
\v 4 काङ्कोता हिसु, कालाउ का नेलाइ दोफा ह्याङ्का | जेसाङ डालेङ दाखको सिङ्ता हिखे इङ्को ताइमिङ फलपाकल सेपालि मादोअ्खे, एन्साङ्पा नेलाइबुङ काङ्कोता माहिसुना पानु नेलाइबुङ मादोस्वना |''
\v 5 दाखको सिङ का दोङ, नेलाइ चाहि डालेङ्गेलाइदोङ | एदि हासुबुङ काङ्कोता हिखे पानु, कालाउ का इङ्कोता हिहे पानु ,वा जेन्जा फलपाकल सेपावा, हाइपालिपानु कासो खेङ्तेङ् हितेङ नेलाइ हाइदोङ पालि मादोस्वाना |
\v 6 हिदोइबुङ द्याङ  काङ्कोता माहिपानु , इङ्को डालेङ भाइपा बाहार थाइगिलाङ, कालाउ  इङ्को चुतेङ सेनावा, इन्सिका डालेङ्गेलाइ  द्याङ्गेलाइ जाराइगिल्लावा , कालाउ मेता ह्वाता, कालाउ इङ्को ओतेङ बुसिरि जेनावा |
\v 7 नेलाइ काङ्कोता हिसुना पानु, कालाउ काङ्को काथा नेलाइकोता हिहे पानु नेलाइ जेदोङ मन जेङ्खे  र्हेसु,कालाउ इङ्को नेलाइको भाअ्सिङ पापियाङ  |
\v 8 नेलाइ  जेन्जा फलपाकल सेपातेङ काङ्को चत्या जेङ्सु कालाउ प्रमानित पासुना पानु इदोइता काङ्को आबाको महिमा जेनावा |
\v 9 'जेसाङ आबा कासेहेङ प्रेम पाहि, काबुङ नेलाइहेङ प्रेम पाका हि | नेलाइ काङ्को मायाता हिसु |
\v 10 एदि नेलाइ काङ्को आग्या साअ्सुना पानु नेलाइ काङ्को प्रेमता हिस्वाना, जेसाङ काङ्को आबाको आग्यागेलाइ  साअ्का हिघा,कालाउ वाको प्रेमता हिखा |
\v 11 का इदोइ काथा  नेलाइहेङ ओदोङ भाअ्सिङ दोअ्का हिघा, कि  काङ्को आनन्द नेलाइकोता ह्याको,कालाउ नेलाइको आनन्द पोङ्घा तेङ ह्याको |
\v 12 'काङ्को आग्या इदोइ दोङ हि,का नेलाइहेङ जेसाङ प्रेम पाघा,नेलाइबुङ एमिसो भेनेङ्हेङ एन्साङ्दोङ प्रेम पासु |
\v 13 ताइको सानाइतिगेलाइको भाअ्सिङ ताइको प्रान पिलि खान्तेङ बारका प्रेम आरु हासुको बुङ मान्थु |
\v 14 का नेलाइहेङ जेदोङ आग्या पाखा,इङ्को नेलाइ पा:सुना पानु,नेलाइ काङ्को सानाइति दोङ |
\v 15 एलाका नेलाइहेङ चाकारिया मादोताङ्का,हाइपालिदोनु वाको माहाजान हाइ पाखे चाकारिया मागिखे | कालाउ का नेलाइहेङ सानाइति दो:का हिघा,हाइपालिपानु जेदोङ्का काङ्को आबासो हिङ्घा,का इङ्को गोताङ नेलाइहेङ दो:पिघा हिघा |
\v 16 कासेहेङ नेलाइ माचुनिसुना, भुरु कादोङ नेलाइहेङ चुनिघा, कालाउ नियुक्त पाघा,  नेलाइ हानिसु, कालाउ फलपाकल सेपासु ,कालाउ नेलाइको फलपाकल  हितेङ ह्याको | एसापा नेलाइ आबा दोफा काङ्को मिङ्ता, जेदोङ र्-हेसुवाना, वा नेलाइहेङ इङ्को प्यावा |
\v 17 का नेलाइहेङ इदोइ आग्या पिखा, कि नेलाइ एमि भेनेङ्हेङ प्रेम पासु |
\v 18 एदि सुमिङ नेलाइहेङ मन्दा माताखे पानु , नेलाइ गिसुकि,नेलाइहेङ मन्दा मातालि खानतेङ कासेहेङ मन्दा माताकादोङ |
\v 19 एदि नेलाइ इदोइ सुमिङ्कोङ्नुते सुमि नासेहेङ ताइको दोअ्तेङ माया पाधावा |कालाउ नेलाइ इदोइ सुमिङ्को माको |का नेलाइहेङ सुमिङ्सो  साल्घा,ओदोङ भाअ्सिङ सुमिङ नेलाइहेङ मन्दा माताखे |
\v 20 का नेलाइहेङ दोअ्का वचन फोम ताअ्सु, 'चाकारिया साको माझन खान्तेङ बारका माजेङ्खे |'इम्बालाइ कासेहेङ सानताइनु नेलाइहेबुङ सानताइयावा | नेलाइ काङ्को वचन साअ्सुना पानु नेलाइको वचनबुङ कितावा |
\v 21 इम्बालाइ इदोइ गोताङ काथा काङ्को मिङ्को खातिर नेलाइहेङ पावा, हाइपालि दोनु इम्बाइलाइ कासेहेङ दिङ्गिल्काहेङ मानाल्खे |
\v 22 का मालोकानु  कालाउ नेलाइहेङ माअ्दोपिनु, नेलाइ पापको दोसि माजेङ्धावा, कालाउ एला का ताइको पापको भाअ्सिङ नेलाइ दोफा काङ्को हाइदोङ बाहाना मान्थु |
\v 23 जाइ कासेहेङ मन्दा माअ्ताखे , वा काङ्को आबाहेङ्बुङ मन्दा माअ्ताखे |
\v 24  एदि बो द्याङ हासुबुङ मापाका काम का ओबालाइको माझाता मापाकानु ओबालाइ पापको दोसि माजेङ्धावा |कालाउ एला इम्बालाइ  कासेहेङ कालाउ काङ्को आबा न्हेमिहेङ तिङ्का हि, कालाउबुङ घृना पाका हि |
\v 25 कालाउ व्यवस्थाता लेखेका या बचन पुरा जेङ्लि एसा जेङ्का हिघाहि,'नेलाइ कासिहेङ बिना कारन घृना पासुना |'
\v 26 'जेलाउ सलहाकार ल्वा,जाइहेङ का आबाको तर्फसो नेलाइ कोता पिगिल्याङ्का,माकुनु सत्येको आत्मा,जाइ आबासो ल्वाङ,वादोङ काङ्को बिसयता गवाहि प्याङ |
\v 27 नेलाइ लाम्फासोङ काङ्को दोफा हिनाङ,नेलाइबुङ काङ्को साक्सि हिसुना |''
\c 16
\p
\v 1 ''नेलाइ खान्धुरिता हरेस माचासु दो:तेङ दोङ का इदोइ काथागेलाइ नेलाइहेङ दो:का हिघा |
\v 2 इम्बालाइ नासेहेङ चौघारासासो बाहार ओल्ला पापियावा | इङ्को समय लोदोङ्खे ताकि द्याङ्गेलाइ नासिहेङ सेतेङ परमेस्वरको सेवा पादोङ नाखे दो:का थानेवा |
\v 3 द्याङ्गेलाइ इदोइ गोताङ कामगेलाइ प्यावा कारन नाते इम्बालाइ आबाहेङ नाल्काहि नाते कासेहेङ दोङ नाल्खे |
\v 4 इदोइ काथागेलाइ का नेलाइहेङ एलाङ्दोङ दोखा,जेलाउ इदोइ काथागेलाइ हिदोइबुङ बेला ल्वावा,कालाउ नेलाइ का होसियार पापाका फोमपासुवाना |
\v 5 एला का कासेहेङ दिङ्गिल्काता हानिदोङ्खा,कालाउ ना हिसो हानिदोङ्खेना ?'दो:तेङ नेलाइ हासुबुङ कासेहेङ माहिस्वाना |
\v 6 कालाउबुङ का नेलाइहेङ इदोइ काथा दो:काको कारन नेलाइको हृदय सोकै पोङ्घाका हि |
\v 7 कालाउबुङ का नेलाइहेङ सत्ये काथा दोखा,का हानिलि दोङ नेलाइको भा:सिङ रेम्का हि | हाइपालिदोनु का मान्हे पानु,सल्हाकार नेलाइकोता माल्वाङ | कालाउका हानिहेपानु वासिहेङ नेलाइकोता दिङ्गिल्लाङ्का |
\v 8 जेलाउ साहायक ल्वाङ,वा सुमिङ्हेङ इदोइ बिसयगेलाइता प्रमान प्याङ:पापको बिसयता,धार्मिकताको बिसयता,कालाउ न्यायको बिसयता |
\v 9 वा द्याङ्गेलाइको जिबनता पाप हि दो:का प्रमान पावा हाइपालिपानु इम्बालाइ कासिहे ङखान्धुरि मापाखे |
\v 10 वा काङ्को धार्मिकताको प्रमाण नेलाइहेङ पाप प्यावा,हाइपालिपानु का आबादोफा दोङ हानिदोङ्खा | कालाउ नेलाइ कासेहेङ आरूङ मातिङ्स्वाना |
\v 11 कालाउ न्यायको बिसोयता,हाइपालिदोनु इदोइ सुमिङ्को सासक गेलाइहेङ दण्डको आग्या जेङ्लि दो:हि |
\v 12 'का नेलाइहेङ दो:लिगोइका काथा आरु हेन्जाङ हि,कालाउ एला नेलाइ इङ्को काथा हेन्जा जेनावा कालाउ नेलाइ सहिलि मादोसुवाना |
\v 13 जेलाउ वा,सत्येको आत्मा लाङ,कालाउ वा नेलाइहेङ गोताङ सत्येगेलाइता थोनावा | वा ताइको पाहासो माधुइयाङ | वा जेदोङ हिङ्खे ओदोङ खिनिङ दोखे,कालाउ जेङ्लि खाङ्का काथा गेलाइ नेलाइहेङ घोसाना पाप्यावा |
\v 14 वा काङ्को महिमा पावा,हाइपालिपानु जेदोङ काङ्को हि,इङ्को काङ्को सो चुम्तेङ नेलाइहेङ घोसना पाप्यावा |
\v 15 जे जति आबा दोफा हि,काङ्को दोङ | ओदोङ भा:सिङ्का दोघा,जेदोङ काङ्को दोङ इङ्को काङ्कोसो चुम्पुतेङ आत्मा होइ नेलाइहेङ घोसना पापिहि |
\v 16 'आसा कोमान न्हुसो, नेलाइ कासेहेङ आरोङ,कालाउ आसा न्हुसो कासिहेङ आरूङ तिङ्स्वाना |
\v 17 जेलाउ वाको आधिमि-आधिमि चात्यागेलाइ ताताइमिता दो:हि,''वा केलाइहेङ इदोइ दो:का हि ? आसा कोमा न्हुसो नेलाइ कासेहेङ मातिङ्स्वाना,कालाउ आरुङ न्हुसो कासेहेङ नेलाइ तिङ्स्वाना,हाइपालिपानु का आबाकोता हानिदोङ्खा |''
\v 18 इम्बालाइ दो:हि,''वा आसा कोमा ठेकापा दोका हि ? केलाइ मागिनाखे,वा हाइ दोधोङ्खे |''
\v 19 इम्बालाइ वासिहेङ हाइदोङ हिलि मन मापाखे दो:का येसु:हेङ थाहा जेङ्हि,कालाउ वा दो:हि,आसा बेर न्हुसो नेलाइ कासिहेङ मातिङ्स्वाना,कालाउ आसा बेर न्हुसो कासिहेङ तिङ्स्वाना 'दो:का काथाको माने हाइ वाला दो:का बिसोयता हाइपालि नेलाइ ताताइमिता काथा पासुखेना ?
\v 20 जातिङ्कोका नेलाइहेङ दोखा,नेलाइ खार्स्वाना कालाउ कापाल ठेस्वाना,कालाउ सुमिङ लेङ्चावा | नेलाइ सोकित जेङ्स्वाना,कालाउ नेलाइको सोक आनन्दता बदलि यावा |
\v 21 जेसाङ जामालको जोलोम जेङ्का बेलाता बेबालहेङ जेसा बेथा लोलाउ हामु तुखे हाइपालिपानु वाको पहर लोका हिखे,कालाउ जेलाउ वा जामाल जोलोम पावा, कालाउ वासेहेङ इङ्को तुकाको फोम माजेङ्खे हाइपालिपानु सुमिङ्ता एनोङ जमालको जोलम जेङ्का दो:का काथाता वा मेनाङ हाउसाइयावा |
\v 22 एसापा दोङ एला नेलाइहेङ सोक जेङ्खे कालाउ का आरोङ नेलाइहेङ तिनाङ्का,कालाउ नेलाइको हृदय लेङ्चावा | कालाउ हासुबुङ नेलाइको आनन्द नेलाइसो माघिनाङ |
\v 23 नेलाइ कासिहेङ इङ्को दिना हाइदोङ माहिसुना | जातिङ्को का नेलाइहेङ दोखा,नेलाइ काङ्को मिङ्ता आबा दोफा जेदोङ र्-हेस्वाना,वा इङ्को नेलाइहेङ प्यावा |
\v 24 नेलाइ काङ्को मिङ्ता एला थेकापा हाइदोङ र्हेका मान्थु सुना | र्हेसु,कालाउ नेलाइ निङ्स्वाना,नेलाइको आनन्द एसापा पुर्न ज्याको |
\v 25 'इदोइ काथाका नेलाइहेङ काथापाहासो दो:का हिघा | कालाउ समय लोदोङ्खे,जेलाउका नेलाइ दोफा आरोङ काथाता काथा पाहासो मादोताङ्का,कालाउ आबाको बिसयोता नेलाइहेङ झालाझालापा दोप्या
\v 26 नेलाइ इङ्को दिना काङ्को मिङ्ता र्हेस्वाना | का नेलाइको भाअ्सिङ आबा दोफा र्हेप्याङ्का दो:तेङ नेलाइ दोफा मादोताङ्का,
\v 27 हाइपालिदोनु आबा ताइमिङ नेलाइहेङ दायाखे,हाइपालिपानु नेलाइ कासिहेङ माया पाका हिसुना,कालाउ का परमेस्वर पाहासो लोघा दो:तेङ नेलाइ खान्धुरि पाका हिसुना |
\v 28 का आबासो लोघा,कालाउ सुमिङता लोका हिघा,कालाउ आरुङ्का सुमिङ्हेङ ला:तेङ आबा दोफा हानिदोङ्खा |''
\v 29 वाको चात्यागेलाइ दो:हि,''एलाना रेम्फा दोकाताङ हिना,काथाता माको,
\v 30 एला केलाइ बुझिनाहि,ना गोताङ काथा गिखेना,कालाउ नासेहेङ हासुबुङ हिलि आबरस्यक मान्थु | ओदोङ भाअ्सिङ केलाइ खान्धुरिपानाखे,ना परमेस्वरसो लोका दोङ |''
\v 31 येसु:इम्बालाइहेङ जोबाफ पिहि,''हाइ नेलाइ एला खान्धुरि मापासुवाना ?
\v 32 खाङ्सु,समय लोदोङ्खे,जातिङ्को लोलि दोकाहि,जेलाउ नेलाइ द्यापाहाङ हानितेङ ताइकोङ थामेता हानि स्वाना कालाउ कासिहेङ एक्लाङ मालाधिस्वाना |कालाउ बुङ का एक्लाङ मान्ठुघा,हाइपालिदोनु आबा काङ्को दोफा हिकाहि |
\v 33 का नेलाइहेङङ इदोइ काथा इदोइ कारनसो दोका हिघा,कि का दोफा नेलाइको सान्ति ज्याको | सुमिङ्ता नेलाइहेङ आनिकाल जेनावा,कालाउ साहस पासु,का सुमिङ्हेङ जितिका हिघा |''
\c 17
\p \v 1 इदोइ काथा दोअ्लि दोअ्तेङ न्हुसो स्वर्गभारि मिसिया तोअ्लितेङ खाङ्हि कालाउ दो:हि,''हे आबा,समय लोलि दोहोइ,नाङ्को चानको महिमा प्रकट पा,कालाउ चान ताइको महिमा प्रकट पाको |
\v 2 हाइपालीपानु ना वासेहेङ गोताङ द्याङ्गेलाइ हुता खाबारा पिका हिना,कालाउ कि वा ना वासेहेङ पिका झाराङ हेङ वा अनन्त जिबन प्याको |
\v 3 एला अनन्त जिबन इदोइ दोङ,कि नेलाइ ना,एनोङ खिनिङ सत्ये परमेस्वरहेङ नालाको,कालाउ ना दिङ्गिल्का येसु:ख्रिस्त हेङ नालाको |
\v 4 जेदोङ कामना केलाइहेङ पिना इङ्को पुरा पालि ना पृथ्विता का महिमित बानाइका हिघा |
\v 5 एला हे आबा,सुमिङको सिर्जनाका खान्तेङ लाम्फाङ नाङ्को आगाता काङ्को जेदोङ महिमा हिघाहि,ओदोङ होइदोङ नालोलाउ कासेहेङ महिमित पा |
\v 6 'जेदोङ द्याङ कासेहेङ ना सुमिङ्सो पिन्हा,इम्बालाइहेङ नाङ्को मि ङकादोङ प्रकट पापिघा | इम्बालाइ नाङ्को द्याङ हिघाहि,कालाउ इम्बालाइ नाङ्को बचन किका हि |
\v 7 नेलाइहेङ एला थाहा जेङ्का हि,किना कासेहेङ पिका गोताङ काथा नाङ्को सोङ लोका हि |
\v 8 हाइपालिदोनु जेदोङ बचन ना कासेहेङ पिन्हा,का इम्बालाइहेङ पिका हिघा,कालाउ इम्बालाइ इङ्को ग्रहन पाका हि | का नाङको सो लोका हिघा दो:का इम्बालाइ जातिङ्कोङ गिकाहि,कालाउ ना कासेहेङ दिङ्गिल्का दोङ दो:तेङ इम्बालाइ खान्धुरिपाका हि |
\v 9 नेलाइको भा:सिङ का दोमचाखाइखा,सुमिङ्को भा:सि ङका दोम माचाखाइखा,भरु नेलाएको भा:सिङ,जाइ हेङ ना कासिहेङ पिका हिना | हाइपालिपानु इम्बालाइ नाङ्को दोङ |
\v 10 काङ्को गोताङ जेदोङ हि नाङ्को दोङ,कालाऊ नाङ्को जेदोङ हि काङ्को दोङ | काङ्को महिमा इम्बालाइता प्रकट जेङ्का हि |
\v 11 'का आरुङ सुमिङ्ता माह्याङ्का,कालाउ इम्बालाइते सुमिङ्ताङ ह्यावा |का चाहि नाङ्को दोफा लोधोङ्खा | हे पबित्तरो आबा,ना कासेहेङ पिका नाङ्को मिङ्ताइम्बालाइहेङ रेम्फा ता,कालाउ इम्बालाइ बुङ केलाइ भाइपाङ एनोङ्दोङ ज्याको |
\v 12 जेलाउ ठेकापा का इम्बालाइ दोफा हिघाखा,ना कासेहेङ पिका नाङ्को मिङ्ता इम्बालाइ हेङ समराइतेङ ताघा |इम्बालाइको सुरक्स्या पाघा |कालाउ इम्बालाइ मध्ये बिनासको चान बाहेक आरु बो हासुबुङ मानासाहि,हाइपालिपानु धर्म सास्त्तर पुरा जेङ्लि गोइका हिघाहि |
\v 13 'एला का नाङ्को दोफा लोदोङ्खा | सुमिङ्ता हिलाउ का इदोइ काथा दो:खा,कि नेलाइकोता काङ्को आनन्द पुरा ज्याको |
\v 14 का इम्बालाइहेङ नाङ्को वचन पिघा, कालाउ सुमिङ इम्बालाइहेङ मन्दा माताहि.हाइपालिपानु इम्बालाइ सुमिङ्को माको, जेसाङ का सुमिङ्को  माको |
\v 15 इम्बालाइहेङ ना सुमिङ्सो माचुम्पु  दोअ्ते का दोममाचाखा,कालाउ इम्बालाइ हेङ दुस्तसो सुरक्स्या तापिसु|
\v 16 इम्बालाइ सुमिङ्को माको, जेसाङकाबुङ सुमिङ्को माको |
\v 17 इम्बालाइहेङ सत्येता ता पबित्तरो पापि,हाइपालिपानु नाङ्को बचन सत्ये हि |
\v 18 जेसाङ ना कासिहेङ सुमिङ्ता दिङ्गिल्ना,काबुङ नेलाइहेङ सुमिङ्ता दिङ्गिल्का हिघा |
\v 19 नेलाइको भा:सिङ का ताइमिहेङ दोङ पबित्तरो बानाइखा ताकि नेलाइबुङ सत्येता पबित्तरो जेङ्सु |
\v 20 का एबलाइको भा:सिङ दोममापाखा,कालाउ एबलाइको बचन पाहासो काङ्को हुता खान्धुरिपाकालाइको भा:सिङ्बुङ दोम पाखा,
\v 21 नेलाइ झाराङ ए जेङ्सु | हे आबा,जेसाङ ना काङ्को ता हिखेना,कालाउ काबुङ नाङ्कोता हिखा,एसापाङ इम्बालाइबुङ केलाइता ह्याको,कालाउ ना नादोङ कासिहेङ दिङ्गिल्का दो:तेङ सुमिङ खान्धुरि पाको |
\v 22 जेदोङ महिमा ना कासिहेङ पिकाहिना,काबुङ इम्बालाइहेङ पिका हिघा,कालाउ कि केलाइ ए जेङ्का भाइपाङ इम्बालाइबुङ ए ज्याको |
\v 23  का नेलाइकोता,कालाउ ना काङ्कोता,कालाउ इम्बालाइ पुर्न रुपसो ए जेनाको,कालाउ नाकासेहेङ दिङ्गिल्का दो:तेङ,कालाऊ कासिहेङ प्रेम पाका दो:तेङ सुमिङ ग्याको |
\v 24 'आबा,का मन पाखा,कि ना कासेहेङ पिका गेलाइ का जेता हिका काङ्को दोफा ह्याको,कालाउ काङ्को महिमा पिनाको,जेदोङ महिमा,सुमिङ सिरजाइनालि खान्तेङ लाम्फासोङ्दोङ कासेहेङ प्रेम पाकानाङ ना कासेहेङ पिका हिघाखेना |
\v 25 'धार्मिक आबा,सुमिङ नासेहेङ मानाल्खे,कालाउ का चाहि नासेहेङ नाल्खा,कालाउ ना कासेहेङ दिङ्गिल्का दोङ दोअ्तेङ एबालाइ  गिखे |
\v 26  का नाङ्को, मिङ एबालाइकोटा प्रकट पाघा,कालाउ नाङ्को मिङ बुङ एबालाइकोता प्रकट पापितेङ ह्याङ्का, कालाउ कि जेदोङ प्रेम कासेहेङ ना प्रेम पान्हा, इङ्को इम्बाइता ह्याको, कालाउ का नेलाइता ह्याङ्का |
\c 18
\p \v 1 इदोइ काथा दोअ्लि दोतेङ येसु:ताइको चात्येगेलाइ दोअ्सा क्रिदोन जेलाउको ओदोइ पारहा निहि | इन्ताङ एलोङ बगैचा हिघाहि | येसु:ताइको चात्यागेलाइ दोअ्सा इन्ता थुकालाइ |
\v 2 वासेहे घुरिपाका यहुदादोङबुङ उङ्को थामेता नालका हिघाहि,हाइपानु येसु:ताइको चात्यागेलाइ दोअ्फा इन्ता हेन्जासि जोम्हि |
\v 3 कालाउ पुल्तिङ उका (राको) कालाउ हतियारगेलाइ चुम्पा हिघाहि गेलाइको एनोङ दल (हुदा) कालाउ धामिगेलाइ कालाउ फरिसिगेलाइदोङ दिङगिल्का पहरदार गेलाइ चुम्तेङ यहुदा इन्ता लोहि |
\v 4 कालाउ ताइ हुसो आइपरिका गोताङ काथा गितेङ येसु:लाम्फा लोहि कालाउ इलाहेङ दोअ्हि,''नेलाइ हासुदोङ भोसुखेना |''
\v 5 इम्बालाइ दोङ वासेहेङ दोआ्हि,''नासरथको येसु:हेङ |'' येसु:दोङ मालाइहेङ दोअ्हि,''उङ्कोङ दोङ |'' कालाउ वासेहेङ रिम्पाका यहुदा बुङ इम्बालाइ दोफा जातेङ हिघाहि |
\v 6 जेवा वादोङ इम्बालाइहेङ ''का उङ्कोङ दोङ ''दोअ्हि कालाउ इम्बालाइ पासाहि (पछ्हिते) कालाउ भोनोइता तोपेरि (लोखे) |
\v 7 आरोङ वादोङ इम्बालाहेङ हिअ्हि,''नेलाइहेङ दोहोङघा,का उङ्कोदोङ | एदोइ भाअ्सिङ हाइ कि नेलाइ कासेहेङ भोसुखापानु इदोइ दयाङगेलाइ हेङ चालिहा निलिपिसु |
\v 8 येसु:दोङ उत्तरा पिहि,''कादोङ नेलाइहेङ दोहोइघा,का उङ्कोदोङ |इदोङ भाअ्सि हाइकिनेलाइ नेलाइ कासेहेङ भोसुखापानु इदोइ दयाङगेलाइहेङ चाहि हा निलिपिसु |''
\v 9 'नादोङ कासेहेङ पिकागेलाइ तासो एमिहेङबुङ कादोङ माराम्पाघा |''दोतेङ वादोङ दोअ्हि बचन बचन पुरा ज्याको दोतेङ एदोइ जेङहि |
\v 10 सिमोन पतरूसहेङ ताइमि दोअ्खा हिका तरुवाल ओल्पातेङ वार पुजारिको काडाहेङ प्रहार पाहि कालाउ इङ्कोको दाइना न्हातेङ चट्ट पाटा पोपिहि | इङ्को काडाको मिङ माल्खस हिघाहि |
\v 11 येसु:दोङ पतरुस हेङ दोअ्हि,''तरबार दाबिता घे | हाइ आबादोङ कासेहेङ पिका जामबत्ति माआगा ?
\v 12 उङ्को न्हुसो सिपाहिगेलाइको हुदा नेलाइको क्याप्टेन,कालाउ यहुदिगेलाइको पहरदार दोङ येसु:हेङ रिम्हि,कालाउ वासेहेङ धेउहि | अथवा राहि (बहनु) |
\v 13 लाम्फा इम्बालाइदोङ वासेहेङ हानासकोता चुम्पुहि,ज्या इङ्को बासारको वा पुजारि कैयाफाको जुवा (ससुरा) हिघाहि |
\v 14 इदोइ इङ्को कायफा हिघाहि,ज्यादोङ जनताको भाअ्सिङ एमि दयाङ सिकातादोंङ कल्यान हि | दोतेङ यहुदिगेलाइदोङ एल्ला पिका हिघाहि |
\v 15 सिमोन पतरूस कालाउ येसु:को भेनेङ एमि चात्या वार धामिगेलाइ हेङ नाल्का हिघाहि,कालाउ येसु:दोफाङ बार धामिगेलाइ सालेङता दुल्हि |
\v 16 कालाउ पतरस बाहार फिनिउता जातेङ हिघाहि | इङ्को भेनेङ चाहि चात्यादोङ ज्या बार धामिगेलाइको नाल्का हिघाहि | बाहार ओलितेङ फिनिउहिका बेजानहेङ दोतेङ पतरूसहेङ लिता चुमाहि |
\v 17 कालाउ फिनिउ ताहिका इङ्को बेजानदोङ पतरूसहेङ दोअ्हि,''हाइ नाबुङ इदोइ दयाङको चात्यागेलाइसो नाबुङ एमि ?''वादोङ दोअ्हि,''कामाको |''
\v 18 इन्ता कालाउ पालेगेलाइ गेलाइ मेको धुइता योम्तेङ जातिङ जातेङ हिघाहि,हाइपानु चुङ्का हिघाहि | कालाउ पतरूस बुङ इमबालाइ दोअ्खा जातेङ योम्लि थालिहि |
\v 19 प्रधान धामि येसु:हेङ वाको चत्यागेलाइ कालाउ वाको सिक्स्याको बिसयता हि:हि |
\v 20 येसु:दोङ उङ्को हेङ उत्तारा पिहि,''कादोङ दुनियाहेङ खुलमखुल्ला दोअ्का हिघा,जेता झाराङ यहुदिगेलाइ जोम्खे | का काथा भोतेङ हाइदोङ मान्थुघा |
\v 21 कासेहेङ हाइपालि हिखेना ? कादोङ नेलाइहेङ हाइदोअ्घा हिङ्लिदोङ हिसु | कादोङ दोअ्का काथागेलाइ इम्बालाइ गिका हि |''
\v 22  येसु:दोङ इदोइ काथा दोकाता भेर्पा जातेङ हिका पालेगेलाइ  तासु एमि  एला दोकाताङ येसु:हेङ चाउरिहि ,''हाइ बार धामिहेङ एसा उत्तरा पिखेना ?''
\v 23  येसु:दोङ इङ्कोहेङ दोहि,''कादोङ बेठिक दोअ्का जेङनु इङ्को प्रमान पिसु कालाउ हाइकि कादोङ थिकोङ दोअ्का हिघा पानु कासेहेङ हाइपालि दानाइसोना ?''
\v 24 कालाउ हन्नादोङ वासेहेङ राकाङ अबस्थाता बार्का धामि कयफसता दिङगिल्हि |''
\v 25 सिमोन पतरूस जातेङ मे योम्घाहि इम्बालाइदोङ इङ्कोहेङ दोअ्हि,''हाइ वाको चात्यागेलाइ तासो एमिनाबुङ माकोरो ? वादोङ इङ्को पातेङ दोअ्हि,''का माको ?''
\v 26 बारका धामिको एमि चाकरिया इन्ता हिघाहि | उङ्को  चाकरिया इङ्को दयाङको ताइको हिघाहि |जाइको न्हातोङ पतरूस पुक्कपा पालपिका हिघाहि | चाकारिया दोहि,नासेहेङ वाको दोफा का बगैचाता पिङका माकोरो !
\v 27 कालाउ आरोङ पतरूसदोङ इन्कार पाहि | कालाउ ओदोङ घुरि कियाको धाङगाइ ओहि |
\v 28 कालाउ इम्बालाइदोङ येसु:हेङ कायफासको सासो महलभारि चुम्पुहि |उङ्को केलाइ हिमाङ जेङ्का हिघाहि | निस्तार पार्बाको भतियार चालि मानिनाङ थिकासो इम्बालाइ महललिता मादुलि |
\v 29 एदोङ भाअ्सिङ इम्बालाइकोता बाहार ओलितेङ पिलातसदोङ दोअ्हि,''इदोइ दयाङको बिरोधता नेलाइ हाइ अभियोग लगाइसोखेना |''
\v 30 एलाइदोङ वासेहेङ दोअ्हि,''हाइ कि इदोइ दयाङ आपराधि माकुनु केलाइ यासेहेङ नाङकोता सुम्पिदोङ |''
\v 31 पिलातस दोङ इङको हेङ दोअ्हि,''नेलाइ यासेहेङ चुम्पुसु,कालाउ नेलाइको ताइकोङ ब्यबस्था बमोजिम याकोङ इन्साफ पासु |''
\v 32 यहुदिगेलाइ हेङ वासेहेङ दोअ्हि,''हिदोइबुङ दयाङगेलाइ प्रानदण्ड पिका अधिकार केलाइहेङ मान्थु |''
\v 33 पिलातस आरोङ महललिता दुल्लि कालाउ वादोङ येसु:हेङ काइतेङ दोअ्हि,''हाइना यहुदिगेलाइको राजादोङ ?''
\v 34 येसु:दोङउतरा पिहि,''ना ताइमिङ एसा दोखेनाङ या काङ्को बिसयता नासेहेङ हासुदोङ दोअ्हि ?''
\v 35 पिलातस दोङ पिहि,''हाइ का यहुदिदोङ कालाउ ?नाङ्को जाति वादोङ धामिगेलाइहेङ नासेहेङ काङ्को खुरता सुम्पिहि | नाइ दोङ हाइपाना ?''
\v 36 येसु:उत्तरा पिहि,''काङ्को राइजि इदोइ दुनियाको माको | काङ्को राइजि इदोइ दुनियाको हिनुते काङ्को सेबक गेलाइ काङ्को भाअ्सिङ फेसुधान,कालाउ का यहुदिगेलाइको खुरता मापरिधान्का | कालाउ काङ्को राइजि इदोइ दुनियाको माको ?''
\v 37 पिलातसदोङ वासेहेङ हिअ्हि,''हाइना राज्य दोङ कालाउ ?''येसु:दोङ उत्तरा पिहि,''का राजा दोङ दोतेङ नादोङ दोअ्खेना ? याकोङ भाअ्सिङ का इदोइ दुनियाता लोकादोङ | गोतेङ ज्या सन्तगेलाइको पक्छयता हि,इङ्कोहेङ काङ्को गाला हिङखे |''
\v 38 पिलातस दोङ वासेहेङ हिअ्हि,''सत्ये हाइदोङ ?''एदोइ झोको दोतेङ वा यहुदिगेलाइ कोता बाहार ओलितेङ हानिहि,कालाउ इम्बालाइ दोअ्हि,''का याकोता हाइदोङ दोस मातिङघा |
\v 39 निस्तार पर्बता एमिहेङ कादोङ नेलाइको भाअ्सिङ लापिका नेलाइको प्राथना हि | हाइ ते नेलाइ गोयाङ,हाइ यहुदिगेलाइको राजाहेङ लाप्याइने ?''
\v 40 कालाउ इम्बालाइ आरोङ एसा दोअ्तेङ हि्काइ,'' यासेहेङ माको कालाउ बारब्बाहेङ कालाउ |''बारब्बा चाहि डाका हिघाहि |
\c 19
\p \v 1 कालाउ पिलातसदोङ येसु:हेङ चुम्तेङ लाथि लगाइलि लगाहि |
\v 2 कालाउ सिपाहि गेलाइहेङ चुइको पाकुता गासितेङ वाको पुरिङता लगाइपिहि,कालाउ वासेहेङ नेल्पारंङको लोखन होम पाहि,
\v 3 कालाउ वाको भेर्पा लोतेङ दोअ्हि,''प्रमान,यहुदिगेलाइको राजा !''कालाउ इम्बालाइदोङ चाउरिहि |
\v 4 आरोङ बाहार ओलितेङ इम्बालाइहेङ दोअ्हि,''खाङ,का कासेहेङ नेलाइकोता बाहिर चुमाखा,नेलाइहेङ गिपालि भोखा,का याको नाहाइदोङ मातिङघा |''
\v 5 कालाउ चुइको मुकुट कालाउ नेल्पारंङको लोखन होम्पातेङ येसु:हेङ बाहार उल्लिपातेङ बाहार चुमाहि |कालाउ पिलातसदोङ इङ्कोहेङ दोअ्हि,''खाङ,इदोइ दयाङ !''
\v 6 जेलाउ बारका धामिगेलाइ कालाउ पालेगेलाइ दोङ वासेहेङ तिङ्हि,इम्बालाइ मेसा दोकाताङ हि्काइलि थालिहि,''उङ्को हेङ क्रुसता ताङगाइसु,इङ्कोहेङ क्रुसता ताङगाइसु !'' पिलातस दोङ इम्बालाइहेङ दोअ्हि, ''नेलाइ दोङ यासेहेङ चुम्पुतेङ क्रुसता ताङगाइसु,हाइपालिपानु का याकोता हाइदोङ देख मानिङघा !''
\v 7 यहुदिगेलाइदोङ वासेहेङ उत्तरा पिहि,''केलाइको एलोङ ब्यबस्था हि,कालाउ इङ्को ब्यबस्था अनुसार इदोइ सिलिगोयाङ हाइकि यादोङ ताइमिहेङ परमेस्वरको चान दोअ्का हि |''
\v 8 इदोइ काथा हिङतेङ पिलातस झन थिहि |''
\v 9 वादोङ आरोङ मन लिता दुल्लि येसु:हेङहिअ्हि,''ना हेताको दोङ ?''कालाउ येसु:दोङ वासेहेङ उत्तरा मापिहि |
\v 10  इदोइ भाअ्सिङ पिलातसदोङ दोअ्हि,''हाइना काङदोफा माघुरयाना ? नासेहेङ लापिका अधिकार काङदोअ्सा हिदोङका नासेहेङ थाहा मान्थु ?
\v 11 येसु:दोङ उत्तरा पिहि,''नासेहेङ ना हुसो मापिका पानु काङकोहुसो नाङ्को हाइदोङ अधिकार माजेङ दोङ | इदोइ भाअ्सिङ हेङ नाङको खुर्ता सोम्पिका हेन्सा पापको दुःख हि |''
\v 12 उङ्को न्हुसो पिलातसदोङ वासेहेङ लापिलि हेन्सा प्रमान पाहि | काला यहुदिगेलाइ एसा दोकाताङ हि्काइ,''हाइ कि नादोङ इदोइ दयाङ लापिना पासुना का सहरको मायारू सनाइति मामाजेङ | ताइमिहेङ राजादोङ दोतेङ दाबिपाका गोतेङ केसरको बिरोधता खारा जालाखे |''
\v 13 पिलातस दोङ इदोइ काथा हिङतेङ येसु:हेङ बाहिर चुमाहि,कालाउ वा ''उन्थुइका पाति ''दोअ्का थामेता | (ज्यासेङ हिब्रु भासाता गलगथा दोअ्ख) न्याय आसनता योम्हि |
\v 14 उङ्को समय निस्तार पार्बाको तियार जेङका  दिनाको आधा दिना  हिघाहि |पिलातुस यहुदिगेलाइ दोअ्हि,''नेलाइको राजा इता हि !''
\v 15 कालाउ इम्बालाइ एसादोकाताङ रि्काइहि(चिच्यायो),''चुम्पुसु,उङको हेङ क्रुसता ताङगाइसु ! पिलातसदोङ इम्बालाइहे दोअ्हि,''हाइ नेलाइको राजाहेङ क्रुसता तुङगायाङका ?'' बार्का धामिगेलाइ दोङ उत्तरा पिहि,''केसरबाहेक केलाइको राजा अरु मान्थु |''
\v 16  'कालाउ वादोङ कासेहेङ क्रुसता ताङगाइलि इम्बालाइको खुर्ता सोम्पिहि | एदोङ भाअ्सिङ पाहि गेलाइदोङ येसु:हेङ जिम्मा ह्हि |
\v 17 वादोङ ताइको क्रुसता मिङ चुम्तेङ ख्प्परे दोका थामेता हानिहि,ज्यासेङ हिब्रुता गलगथा दोअ्खे |
\v 18 इन्ता इम्बालाइदोङ वासेहेङ क्रुस्ता तान्घाहि कालाउ वादोअ्फा आरू न्हेमिहेङ ताङगाहि,एमिहेङ एपाहा,भेनेङहेङ थेपाहा माझाता येसु:हेङ |
\v 19 पिलातस दोङ एनोङ दोसपातरा बुङ लेखिहि,कालाउ कुलहुसो तेङपाहि | इन्कोता इस्का लेखिका हिघाहि | ''नासरत्तको येसु:यहुदिकोराजा |
\v 20 एला हेन्साङ यहुदिगेलाइहेङ इदोइ दोसपत्तर पदेहि,हाइपानु येसु:क्रुसता ताङगाइनाको थामे सहरको भेरपाङ हिघाहि इदोइ हिब्रु,ल्यातिङ कालाउ ग्रिक भासाता लेखिएका हिघाहि |
\v 21 यहुदिगेलाइको बार्का धामिगेलाइ दोङ पिलातस हेङ दोअ्हि,''यहुदिगेलाइको राजा दोअ्का माको,कालाउ ''यादोङ का यहुदिगेलाइको राजादोङ दोअ्हि |''दोतेङ लेखिसु | ''
\v 22 पिलातसदोङ उत्तरा पिहि,''कादोङ ज्या लेखिघा,लेखिघा |''
\v 23 जेलाउ सिपाहिगेलाइ दोङ येसु:हेङ क्रुसत़ा ताङगाहि,कालाउ इम्बालाइ दोङ वाको लोखोङ चुम्तेङ गोतेङ सिपाहिगेलाइ ए-भाग जेङपा दया भाग पाहि | वाको बाहिर लोखनबुङ हुतेङ,कालाउ उङको लोखोन चाहि माजोका मान्थुका हुतासोलेता थिकापाङ पुइकालोखन सोलोधोला हिघाहि |
\v 24 इदोइ भाअ्सिङ ताइमिङता दोअ्हि,''इदोइ चाहि माथेताइनि,कालाउ इदोइ हासुको जेङलि दोतेङ चिट्ठा लागाहि | ''धर्म सासत्तर पुरा ज्याको दोतेङ दोङ इदोइ जेङका हिघाहि:''इम्बालाइदोङ काङको लोखोन ता ताइमिता बाख्राइ,कालाउ बाहिरि लोखोनता चाहि चिट्ठा लगाइहि |''
\v 25 इदोइ भाअ्सिङ सिपाहिगेलाइदोङ इदोइ काम पाहि कालाउ येसु:को क्रुसको भेर्पा वाको आमाइ,वाको आमाइ को ओने,कोलोपाएको बे मरियम कालाउ मरियम मग्दालिनि जातेङ हिका हिगाहि |
\v 26 जेलाउ येसु:दोङ ताइको आमाइहेङ वादोङ माया पाका | चात्या भेर्पा जातेङ हिका तिङहि,कालाउ वादोङ ताइको आमाइ हेङ दोअ्हि,''तिहि,खाङसु,नेलाइको चान ?''
\v 27 कालाउ इङ्को चात्येगेलाइ हेङ बुङ वादोङ दोअ्हि,''खाङसु,नाङको आमाइ |'' इङ्को बेलासोङ इनताङ चात्येगेलाइहेङ वासेहेङ ताइको साता चुम्पुहि |
\v 28 इदोइ न्हुसो येसुदोङ गोतेङ काथा एला दोहोइ दोतेङ गितेङ धर्मसासत्तर पुरा ज्याको दोतेङ दोअ्हि,''का चि आम्लि किघा |''
\v 29 इन्ता सिर्का दोङ भरिका एनोङ अन्य ताका हिघाहि | इदोइ भाअ्सिङ सिर्कादोङ भरिका इस्पोन एनोङ हिसपको दालेङता तातेङ इम्बालाइदोङ वाको नुइता धिपाहि |
\v 30 जेलाउ येसु:दोङ सिर्का हुइ,कालाउ वादोङ दोअ्हि,''एला दोहोइ,''कालाउ वादोङ पुरिङ तुघुरतेङ ताइको आत्मा लाहि |
\v 31 इङ्को दिना न्यायको दिना हिघाहि | इदोइ भाअ्सिङ यहुदिगेलाइ दाङ सवाताता (बिसेसपा इदोइ स्वादतपा,जेदोङ चाहि महत्वपुर्न हिघाहि) सिका सरिरगेलाइ क्रुसता माह्याको दोतेङ बिन्ति पाहि | कालाउ इम्बालाइ खोकोइ थुतेङ इम्बालाइको सरिर चुम्पाको पोतेङ भाग पाहि |
\v 32 कालाउ सिपाहिगेलाइ लोतेङ वाहा दोअ्फा ताङगेलाइको खोकोइ भारि,लाम्फा एमिको उङ्को न्हुसो भेनाङको |
\v 33 जेलाउ इम्बालाइ येसु:कोता लोहि इम्बालाइदोङ तिङहि,कि वाको प्रान लाम्फादोङ जेङका हिघाहि,कालाउ खोकोइ माघुरि |
\v 34 कालाउ सिपाहि तासो एमिदोङ वाको कोखाता भाला बाहि,कालाउ एन्सालाउ हिति कालाउ होहि |
\v 35 नेलाइबुङ खान्धुरि पालि दोसाना दोतेङ एदोइ तिङकालाइ दोङ गवाहि पिका दोङ कालाउ वाको गवाहि सत्य कालाउ जातिङकोङ हि | कालाउ सत्य काथा म्होन्हालि मदावा |
\v 36 'वाको हिदोइबुङ हारा मार्थुसिङ'' दोअ्का धर्म सास्त्तरको बचन पुरा ज्याको दोतेङ एदोइ काथा जेङलि लोका |
\v 37 कालाउ आरोङ भेनेङ थामेता धर्म सास्त्तर दोअ्खे,''ज्यासो हेङ इम्बालाइहेङ बारका हि,इम्बालाइदोङ वासेहेङ खानाङ |''
\v 38 उङको न्हुसो अरिथियाको योसेफ,ज्या यहुदिगेलाइहेङ थितेङ म्होतेङ येसु:को धन्य हिघाहि,इङ्कोदोङ पिलातसहेङ येसु:को सिका जिउ चुम्पुलि निनाको दोतेङ बिन्ति पाहि | पिलातसदोङ अनुमति पिहि | कालाउ उङ्कोदोङ लोतेङ वाको सिका जिउ सुम्पुहि |
\v 39  कालाउ लाम्फा वाकोता निसिङ लोका निकोदोमस बुङ प्राय सुम ते सुम किलो मुर्रा कालाउ येलोवा मिस्रित द्रब्य चुम्तेङ इन्ता लोहि |
\v 40 एसासि इम्बालाइदोङ येसु:को द्याता यहुदिगेलाइको दफन कार्यको रितिसो बास्नादार द्रब्य दोफा सुतिको धाबाता लुन्धाइतेङ |
\v 41 जेदोङ थामेता येसु:हेङ तोइहि,इन्ता एनोङ बगैचा हिघाहि | बगैचाता एनोङ नावा तोम हिघाहि | हिदोइबुङ दयाङ हेङ हेलाउबुङ लाम्फा इन्ता लिका मान्थु घाहि |
\v 42 दयाङगेलाइ येसु:हेङ इङ्कोङ नावा तोमता ताहि |  हाइपालिपानु इङ्को भेर्पाङ हिघाहि | कालाउ यहुदिगेलाइ ताइको माइसाचाका  दिना तियारि पालि तेङ्का हिघाहि |
\c 20
\p \v 1 आथारको लाङ दिना हि्मा माचालममुचुलामलाउ मरियम मग्दालिनि तोमता लोहि,कालाउ इङ्कोदोङ उन्थुइ तोमसो लापका तिङहि |
\v 2 इङ्को सिमोन पतरुस कालाउ येसु:दोङ माया पाका मेनाङ चात्येगेलाइ कोता धातेङ हानिहि,कालाउ इम्बालाइहेङ दोअ्हि,''ते ताइ दोङ तोमसो बसार चुम्पुका हिघाहि,कालाउ वासेहेङ हिसो ताका हि,उङ्को केलाइ मागिनाखे |''
\v 3 कालाउ पतरस कालाउ भेनेङ चत्ये बाहार ओलितेङ तोम भारि हानिहि |
\v 4 इङ्को न्हेमि धाअ्हि,कालाउ भेनेङ चात्या पतरूस खान्तेङ मार्फा धाअ्हि |ओदोङ भाअ्सिङ भेनाङ चात्या तोमता लाम्फा थुकाहि |
\v 5 तोम लिता तुघुरतेङ खाङ्लाउ,इङ्कोदोङ सुति धावागेलाइ खिनिङ इन्ता हिका तिङहि,कालाउ इङ्को लिता मादुलि |
\v 6 सिमोन पतरूस इङ्को को न्हु-न्हु लोहिङ,कालाउ तोम लिता दुल्हि,कालाउ इङ्कोदोङ बुङ मालामालाका बेरिका धाबा गेलाइ खेनिङ इन्साङ हिका तिङहि |
\v 7 वा येसु:को पुरिङता लुम्का धावा बुङ तिङहि,इङ्को धाबा धेम्तेङ  सुतिको धाबाको टुक्रासो खेन्तेङ ताका हिघाहि |
\v 8 कालाउ तोमतालाम्फा लोका भेनेङ चत्येबुङ लिता दुल्हि,कालाउ इङ्को तिङतेङ वादोङ खान्धुरि पाहि |
\v 9  हाइपानु इङ्को दोङ वाको सिकासो ज्याइतेङ ल्होलि गोयाङ दोअ्का धर्म सास्तर्को बचन एला थिकापा बुझेका मान्थुघाहि |
\v 10 इङ्को न्हुसो चात्येगेलाइ ताइको ए घुरेहि |
\v 11 कालाउ मरियम तोम बाहिर खाकोताङ जातेङहिका हिघाहि | इङ्कोदोङ खार्तेङ,तोम भारि तुघुरतेङ खाङहि |
\v 12 मरियम जेका धाबा लगाइका न्हेलोङ स्वर्गदुत गेलाइहेङ तिङहि | इम्बालाइ जेता येसु:को जिउ हिघाहि इनताङ योमतेङ हिघाहि | एलोङ स्वर्गदुत येसु:को पुरिङभारि कालाउ भेनेङ येसु:को खोकोइभारि योम्तेङ हिघाहि |
\v 13 इम्बालाइदोङङ इङ्कोहेङ दोअ्हि,''तिरि,हाइपालि खार्खेना ?''वादोङ इम्बालाइहेङ दोअ्हि,''इम्बालाइदोङ काङ्को प्रभुहेङ चुम्पुहि,कालाउ वासेहेङ हिसोता ताअ्का हि,का मागिखा |''
\v 14 इदोइ काथा दोतेङ वा पाछाभारि घुरिलि,कालाउ इङ्कोदोङ येसु:हेङ जातेङ हिका तिङहि,कालाउ येसु:दोङ हिका हिघाहि दोतेङ लाअ्हि |
\v 15 येसु:दोङ इङ्कोहेङ दोहि,''तिरि ना हाइपालि खार्दोङखेना | हासुहेङ भोखेना ?'' इङ्को दोतेङ वासेहेङ मालिक दोअ्तेङ दोहि,''हाइ ति,नादोङ वासेहेङ एतासो चुम्पुकानु हिसो ताका हि कासेहेङ दोअ्पि,कालाउ का वा हेङ चुम्पुङका |''
\v 16 येसु:दोङ इङ्कोहेङ दोअ्हि,''मरियम !''इङ्कोदोङ घुरितेङ वासेहेङ हिब्रुता दोअ्हि,''रब्बि,अथबा ''ओ गुरुजिउ |''
\v 17 येसु:दोङ उङ्कोहेङ दोअ्हि,''कासेहेङ मासाइ,हाइपानु का एला थिकापा आबाकोता हानिका मान्थुघा | कालाउ काङ्को ओनेगेलाइ कोता हानितेङ इम्बालाइहेङ दोअ्पि,काङ्को आबा कालाउ नेलाइकोआबा,कालाउ काङ्को परमेस्वर कालाउ नेलाइको परमेस्वर कोता हानिदोङखा |''
\v 18 मरियम मग्दालिनि हानिहि,कालाउ चात्येगेलाइ हेङ हिङपाहि,''कादोङ प्रभुहेङ तिङघा |''कालाउ वादोङ दोअ्का काथा नेलाइहेङ इङ्कोदोङ दोपिलि |
\v 19 उङ्को दिना,अथवा आथारको लाङदिनाको लाङ दिवा दिलिमा,जेलाउ यहुदिगेलाइकोहेङ थितेङ चात्यागेलाइ फिनुगोतेङ लिता हिघाहि,येसु:लोतेङ माझाता जाहि,कालाउ इम्बालाइहेङ दोअ्हि,''नेलाइहेङ सान्हे !
\v 20 इदोइ झोको दोतेङ वा दोङ इम्बालाइहेङ वाको खुर कालाउ कोखे तिङपाहि | प्रभुहेङ तिङतेङ चत्येगेलाइ मारेम्फाङ खुसि जेङ्हि |
\v 21 कालाउ येसु:दोङ आरोङ इम्बालाइहेङ दोअ्हि,''नेलाइहेङ सान्ति | जेलाउ आबाहेङ दिङगिल्हि,इन्साङ का नेलाइबुङ गिलाङका |''
\v 22 कालाउ इदोइ दोतेङ वादोङ इम्बालाइ हुसो सुइसितेङ दोअ्हि,''पबित्त्तर आत्मासो |
\v 23 ज्याको पाप नेलाइ छ्यामा पासुना,इम्बालाइहेङ छायामा जेङखे कालाउ ज्याको पाप छायामा पासुवाना द्यामा माजेनाङ |''
\v 24 येसु:लोलाउ तेन्हे तासो एमि,दिदुमस धेका थोमाचाहि,इम्बालाइ दोफा मान्थु घाहि |
\v 25 इदोङ भाअ्सिङ आरुङ चात्येगेलाइ दोङ इङ्को हेङ दोअ्हि,''केलाइदोङ प्रभुहेङ तिङमाहि |''कालाउ इङ्को दोङ इम्बालाइ हेङ दोअ्हि,''जेलाउ थिकापाका वाको खुर्ता किल्लाको दोक मानिनाहा किल्ला गेलाइको दोपता काङ्को अगुलि मायुकाङका,वाको ओखेता काङ्को खुर आहावाइतेङ,कालाउ थिकापा बिस्वास मापाङका |''
\v 26  ए आथार न्हुसो वाको चात्येगेलाइ आरोङसा लिता हिघाहि | थोमाबुङ इम्बालाइ देसा हिघाहि | फिनुगेलाइ गिअ्का हिघाहि,कालाउ येसु:लिता दुल्लि कालाउ माझाता जातेङ दोअ्हि,'' नेलाइहेङ सान्ति |''
\v 27 कालाउ वादोङ थोमाहेङ दोअ्हि,''नाङ्को अगुलिमेताता,कालाउ नाङ्को खुरगेलाइ खाङ | नाङको खुर हि्म्पातेङ काङ्को कोखेता हवा | सङखा मापा,कालाउ खान्धुरिपा |''
\v 28 थोमादोङ वासेहेङ दोअ्हि,''काङको प्रभु कालाउ काङ्को परमेस्वर !''
\v 29 येसु:दोङ उङ्कोहेङ दोअ्हि,''नादोङ कासेहेङ तिङका नातिका हुसो खान्धुरि पातेङ हिना ? धन्यदोङ नेलाइ,ज्यादोङ कासेहेङ तिङ्का मान्थु,कालाउबुङ खान्धुरिपाखे |''
\v 30  येसु:दोङ अरु हेन्साङ चिन्ह गेलाइ चात्येगेलाइको अगमबानि तिङपाहि,जेदोङ चाहि एहेङ किताबता लेखिका मान्थु
\v 31 कालाउ येदेइ लेखिकाहि हाइ नेलाइदोङ येसु:परमेस्वरको चान ख्रिस्तहेङ हिकाहि | दोतेङ खान्धु रिपासु, कालाउ खान्धुरिसो  वाको मिङ्ता नेलाइहेङ जिबन प्राप्त ज्याको |
\c 21
\p \v 1 उङ्को न्हुसो चात्यागेलाइ कोता तेबेरियस समुन्द्रको काम्भेता येसु:दोङ आरोङ आरोङ ताइमिहेङ प्रकट पाहि | वादोङ ताइमिहेङ एसासि प्रकट पाहि :
\v 2 सिमोन,पतरूस,दिदुमए दोका थोमा गालिलको काता नगरको नथानेल,जब्दियाको,न्हेलोङ चानगेलाइ कालाउ चात्यागेलाइ तासो आरोङ न्हेमि ऐ दोफाङ हिघाहि |
\v 3 सिमोन पतरूस दोङ इम्बालाइहेङ दोअ्हि,''केलाइबुङ नाङदोफा ल्वाङ | इम्बालाइ हानितेङ नाउता धोलि | कालाउ इङ्को न्हिसिङ इम्बालाइ दोङ भारिहि |
\v 4 दुसुलि तोम्का हिघाहि,येसु:तिर्काता जातेङ हिघाहि कालाउ चात्यागेलाइदोङ वा येसु:दोङ दोतेङ मानालि |
\v 5 येसु:दोङ इम्बालाइ दोअ्हि,''ओ जामालाइ,नेलाइ दोफा ए आतुइसा हायाहि ?'' इम्बालाइ वासेहेङ उत्तारा पिहि,''मान्थु |''
\v 6 वादोङ इम्बालाइहेङ दोअ्हि,''जाले नाउको दामापाहा आसु,कालाउ हायाको रुम्बाइना कालाउ इम्बालाइ दोङ जाले तानेलि मादोहि |
\v 7 येसु:दोङ माया पाका चात्यापतरूस हेङ दोअ्हि,''वा प्रभुको जेङ |'' ''वा प्रभुको माने''दोअ्का हिङतेङ सिमोन पतरूसदोङ ताइको बाहिर लोखोन केङ खेनेता लुन्धाइतेङ,हाइ पालिपानु इङ्को दोङ गोतेङ लोखोन धाबा खाङका हिघाहि,कालाउ दुसुलि तोम्का मार्तोनिता तोङहि |
\v 8 आरू चात्येगेलाइ नाउताङ योम्तेङ जाले तानितेङ लोहि इम्बालाइ काम्भेसो दुरे माको | कालाउ प्राय ए  सय मिटर हेन्सा हुता |
\v 9 जेलाउ इम्बालाइ काम्भेता खुहि,कालाउ इम्बालाइहेङ अग्रोको धुइतिता हाया ताअ्का कालाउ सेलि तिङहि |
\v 10 येसु:दोङ इम्बालाइ दोअ्हि,''नेलाइदोङ येलाङ रिम्का हायासो आधे चुमासु |''
\v 11 कालाउ सिमोन,पतरूस नाउता धोल्तेङ ए-सय नाते सुम्लोङ बार्बार्का हायादोङ भरिका जाले तिर्काता तानितेङ चुमाहि,कालाउ इदोइ झोका हेन्सा जेङहि कालाउ बुङ जाले माथेहि |
\v 12 येसु:दोङ इम्बालाइहेङ दोअ्हि,''लोतेङ चासु | चात्यागेलाइ तासो हासुबुङ ''ना हासुको ? '' दोअ्तेङ हिअ्लि आट मापाहि,हाइको इम्बालाइ वा प्रभु दोतेङ गिका हिघाहि |
\v 13 येसु:लोहि कालाउ सेलि चुमातेङ इम्बालाइ पिहि,कालाउ इनसापातेङ हाया बुङ पिहि |
\v 14 सिकासो ज्याइतेङ ल्होका न्हुसो/ल्होतेङ  | येसु:चात्यागेलाइकोता प्रकट जेङहि | इदोइ सुङखेजेङका हिघाहि |
\v 15 जेलाउ इम्बालाइ दोङ चालिदोअ्का,कालाउ येसु:दोङ सिमोन,पतरूसहेङ दोअ्हि,''यु:हन्नाको चान सिमोन कालाउ हाइना कासेहेङ इम्बालाइ खान्तेङ मापा पाखेना ? इङ्कोङहे दोअ्हि,''काङ्को पान्ठागेलाइहेङ चापासु |''
\v 16 वादोङ आरोङ न्हेखे इङ्कोहेङ दोअ्हि,''यु:ह्न्नाको चान सिमोन हाइना कासेहेङ मापा पासुखेना ? इङ्कोदोङ वासेहेङ दोअ्हि,वादोङ इङ्कोहेङ दोअ्हि,''काङ्को भेडामेसा हेङ खाङपिसु |''
\v 17 वादोङ उङ्कोहेङ एम्खे दोअ्हि,''यु:ह्न्नाको चान सिमोन,हाइना कासेहेङ माया पाखेना |''पतरूस दो:लि जेङतेङ,हाइ कि वादोङ सुमखेक उङ्को हेङ'' हाइना कासेहेङ माया पाखेना ?''दोअ्हि इङ्कोहेङ वासेहेङ दोअ्हि,''हाइते,नागोतेङ काथा गिखेना | का नासेहेङ भायपाखा दोतेङ नासेहेङ थाहाहि |'' येसु:दोङ इङ्कोहेङ दोअ्हि,''काङ्को भेडामेसा गेलाइहेङ चापापि |
\v 18 साचिकोङ नासेहेङ दोअ्खा,जेवाना जाबान हिघावाना ताइमिदोङ ताइको तेपाना तेघाना,कालाउ सोलोमन जेङघाहि ओसोङ हानिघाहि | कालाउ जेलाउ ना वाराङ ज्याना,गोतेङ नाङ्को खुर रायना,कालाउ भेनेङ दयाङहेङ ताइको तेपाना न्यापाहाङ,कालाउ ना जेताहा निलि खाङखेना इन्ताङ चुम्पाङ |''
\v 19 इदोइ किसिमसो सितेङ इङ्कोदोङ परमेस्वरको महिमापाङ उङ्को संकेत पाकाताङ वादोङ इदोइ दोअ्का हिघाहि | इदोइ झोको वादोङ इङ्कोहेङ दोअ्हि,''काङको न्हु-न्हु लो |''
\v 20 पतरूस घुरितेङ खाङलाउ येसु:दोङ मायापाका चात्याहेङ न्हु-न्हुलोकाताङ पाका तिङहि | इङ्कोदोङ दिलिमाको चाका बेलाता वाको तुम्ताता धेसिहि,''प्रभु,नासिहेङ घुरिपागिलका हासुको ?''दोतेङ हिअ्का हिघाहि |
\v 21 इङ्कोहेङ तिङतेङ पतरूसहेङ दोअ्हि,''प्रभु;याकोदोङ हासु ?''
\v 22 येसु:हेङ पतरूसहेङ दोअ्हि,''का मालोकाभारि इङ्को हुम्तेङ ह्याको दोअ्का काङको इच्छा जेङ लाबुङ नासेहेङ हाइ ? ना काङको न्हुला |''
\v 23 इदोइ भाअ्सिङ इङ्को चात्ये भास्याङ दोअ्का काथा ओनेगेलाइको माझाता जेङहि | येसु:दोङ इङ्को भास्याङ दोअ्का मान्थुघाहि,कालाउ''का मालापा भारि इङ्को हुम्तेङ ह्याको दोका काङको इच्छा जेङलाउ नासेहेङ हाइ ?'' दोअ्का हिघाहि |
\v 24 इदोइ इङ्कोहेंङ चात्याजेङ ज्यादोङ इदोइ काथाको बिसयता गवाहि पिखे | कालाउ इदोइ काथा लेखिकाहि,कालाउ केलाइ गिनाखा हाइ इङ्कोको गवाहि सत्य हि |
\v 25 येसु:दोङ अरुबुङ हेन्साङ काम पाहि ,उङ्को तासो गोतेङको बारेता लेखिनुते कासेहेङ इस्का लागिखे हाइ इङ्कोको बिसयता लेखिका किताबगेलाइ  दुनिया भरि बुङमा थेपाङ |
