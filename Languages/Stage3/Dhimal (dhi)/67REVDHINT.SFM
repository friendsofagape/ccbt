\id REV
\ide UTF-8
\rem Copyright Information: Creative Commons Attribution-ShareAlike 4.0 License
\h प्रकाशित वाक्य
\toc1 प्रकाशित वाक्य
\toc2 प्रकाशित वाक्य
\mt1 Revelation
\mt1 प्रकाशित वाक्य
\c 1
\p
\v 1 परमेस्वर येसु:हेङ इदोइ काथागेलाइ, एला धेमाङ जेदोङ घटना घटियाङ इङ्को खान्धुराइ गेलाइहेङ तिम्पालि वासेङ पिहि |वा ताइको दुतहेङ दिङ्गिलतेङ इङ्को काथा ताइको सेवक यु:हान्नाहेङ प्रकट पापि हि |
\v 2 यु:हन्ना ताइमिङ तिङ्का काथा दोअ्हि,ओदोङ सत्यजेङ्हि कि येसु:ख्रिस्त वासेहेङ दोअ्हि इङ्को चाहि परमेस्वरको बचन दोङ |
\v 3 इङ्को धन्यको हि,जाइ अगमबानिको इदोइ बचनगेलाइ बारका गाला होइ पदिखे,कालाउ धन्य इम्बालाइदोङ,जाइ हिङ्खे कालाउ इङ्को आन्सारको लेखिका काथागेलाइको साअ्खे,हाइपालिपानु समय भेरपाङ लोका हि |
\v 4 एसियाता हिका न्हिलोङ मण्डलिगेलाइहेङ यु:हन्ना पाहासो,वाकोसो नेलाइहेङ अनुग्रह कालाउ सान्ति,जाइ हिका हि,जाइ हिघाहि,वा ल्वाङ,वाको सिङ्हासन आगाता हिका न्हिलोङ आत्मासो,
\v 5 खान्धुरि योग्य गवाहि येसु:ख्रिस्त सोङ,सि:कासो झाराङ खान्तेङ लाङ खेप सिन्हुका,कालाउ पृथ्विको राजागेलाइको सासक पाहासो | केलाइहेङ प्रेमपाका कालाउ ताइको हिति होइ केलाइ केलाइको पापसो स्वतन्त्तर पाका हेङ,
\v 6 कालाउ केलाइहेङ एनोङ राइजि,वाको आबा कालाउ परमेस्वरको धामिगेलाइ बानाइका हि,वासिहेङ महिमा कालाउ सरबुङ हेलालाउबुङ ज्याको | आमेन |
\v 7 खाङ्सु,वा बादेलगेलाइता लोदोङ्खे,कालाउ गोतेङ मिसिया होइ वासिहेङ तिनाङ | ओबालाइबुङ,जाइ वासिहेङ भाला बाहि,कालाउ पृथ्विको गोताङ कुलगेलाइ वाको कारन कालाउ जिउ धाइ लोपाङ खारावा | एन्साङ जेनाको | आमेन |
\v 8 'आल्फा कालाउ ओमेगा कादोङ हिघा''कालाउ सरबुङ साइका परमप्रभु परमेस्वर दोखे,जाइ हिका हिघाहि,वा हिघाहि कालाउ जाइ ल्वाङ |
\v 9 नेलाइको दादा,का यु:हन्ना दोङ,नेलाइ दोफा दोफाङ येसु:ता हिका कस्त,राइजि कालाउ सहनसिलताता जोम्का हिघा | परमेस्वरको बचन कालाउ येसु:ख्रिस्तको गवाहिको भाअ्सिङ का पोतमोस दोका झाउका तिकारता हिघाखा |
\v 10 प्रभुको दिनाता का आत्माता हिघाखा,कालाउ तुरहिको भाइका बारका गाला काङ्को न्हुपाहा एसा दोकाताङ पाका का हिङ्घा,
\v 11 'ना जेदोङ तिङ्खेना कालाउ एनोङ किताबता लेखे,कालाउ न्हिलोङदोङ मण्डलिहेङ दिङ्गिल्सु,सार्दिस,फिलाडेल्फिया कालाउ लाउदिकियाहेङ |''
\v 12 काङ्को दोफा नुइ धुइकाहेङ खानाङ्का दोअ्तेङ लेसारापा खाङ्घा | घुरितेङ खाङ्लाउ न्हि लोङ सोनाको चेरादानि
\v 13 कालाउ चेरादानि गेलाइको माझाता द्याङ चान भाइकाङ पाइटाला ठेकापाङ लोखन धावा लागाइका कालाउ तुम्ताता सोना भाइका फाराका फिता लागाइका एमिहेङ का तिङ्घा |
\v 14 वाको पुरुङता पुसिङ कापाइ भाइपा जेका कालाउ झोसे भाइका जाहाका,कालाउ वाको मिसिया में धालाङ्गा धालाङ्गाका भाइका हिघाहि |
\v 15 वाको पैटाला गेलाइ मेको वाङ्खाराका घाडाता ओपातेङ तल्काइका कासाको भाइका हिघाहि,कालाउ वाको गाला चाहि चाला चुलुका चि गेलाइको गाला भाइका हिघाहि |
\v 16 वाको दाम्पाहा खुर होइ न्हिलोङ फुरु गेलाइ रिङ्तेङ ताका हिघाहि,कालाउ वाको नुइ सो न्हेपाहाङ चुका धार हिका तरबार हिघाहि | वाको र्हाइ चाहि ओसारापाङ चिल्काका बेलाको भाइका हिघाहि |
\v 17 जेलाउ का वासिहेङ तिङ्घा,कालाउ का सि:लि तोम्नाङ भाइपा जेङ्तेङ वाको खोकोइता तुघुरघा | कालाउ वा ताइको दाम्पाहा खुर सो एसा दोअ्तेङ काङ्को हुता तापिहि,''माथिसु,आदि कालाउ अन्तय
\v 18 कालाउ जिबन चाहि कादोङ | का सि:का हिघाखा | खाङ्सु,का जेलालाउको भाअ्सिङ का सिनुका हिघा,कालाउ सि:का कालाउ पातालको ताल्चा गेलाइ का दोफा हि |
\v 19 ओदोङ भाअ्सिङ ना जेदोङ तिङ्खेना,कालाउ जेदोङ हि कालाउ न्हुसो जेदोङ जेङ्लि ल्वाङ,इङ्को लेखे |
\v 20 काङ्को दाम्पाहा खुरता ना तिङ्का इदोइ न्हिलोङ फुरु कालाउ सोनाको इदोइ न्हिलोङ चेरादानिको म्होनाका इदोइदोङ,न्हिलोङ फुरु न्हिलोङ मण्डलिको स्वर्गदुतगेलाइ कालाउ न्हिलोङदोङ चेरादानिचाहि न्हिलोङ मण्डलिगेलाइ दोङ |''
\c 2
\p \v 1 एफिससको मण्डलिगेलाइको दुतहेङ  इदोइ लेखे:इदोइ काथा न्हिलोङ फुरु ताइको दाम्पाहा खुरहोइ चाअ्तेङ हिका न्हिलोङ सोनाको चेरादानिको माझाता तेअ्का द्याङ दोअखे |
\v 2 नाङ्को कामगेलाइ, नाङ्को परीस्रोम कालाउ सहनसिलता, कासेहेङ थाहा हि, कालाउ ना मारेम्का द्याङ्गेलाइहेङ सहिलि मादोस्वाना कालाउ नेलाइ जाइ का प्रेरित दोअ्तावा, कालाउ बास्ताप्ता माको, इन्सिकाहेङ जाचितेङ धाताइका निङ्का  हिनाहि दोअ्तेङ का गिखा |
\v 3 का गिखा ,नेलाइ  धैर्य पातेङ सहिका हिसुना, कालाउ काङ्को मिङ्को भाअ्सिङ कष्ट भोगिका हिसुना  कालाउ नेलाइ माइतेङ हिसुना |
\v 4 कालाउ नाङ्को बिरुदता  कादोफा एडोइ काथा हि,कि ना नाङ्को लाङ प्रेम लाअ्का हिना |
\v 5 ओदोङ भाअ्सिङ ना हिसोसो खुल्का हिना, इङ्को फोमपा, कालाउ पास्ताइपा, कालाउ ना लाम्फा पाका काम पाअ्, माकुनुते का नाङ्कोता लोतेङ, ना पास्ताइ मापानु, नाङ्को चेरा दानि वाको थामेसो लाअ्पाप्यावा |
\v 6 कालाउ नेलाइकोता इदोइ काथाते हि कि,नेलाइ का भाइकाङ निकोलाइतसगेलाइको काम सिअ्काका काम पासुखेना |
\v 7 जाइको नातोङ हि,वा हिनाको,पबित्तरआत्मा मण्डलिगेलाइहेङ हाइ दोखे | जाइ जितिखे वासिहेङ परमेस्वरको स्वर्गता हिका जिबनको सिङ्सो चालिप्यावा |
\v 8 कालाउ स्मुनाको मण्डलिको दुतहेङ इदोइ लेखे : इदोइ काथा आदि कालाउ अन्तय दोखे,जाइ सि:का हिघाहि,कालाउ आरुङ सिनु हि |
\v 9 का नाङ्को कस्तगेलाइ कालाउ नाङ्को दुःखगेलाइ गिखा | कालाउ नाते धनिदोङ हिना | का नासेहेङ नाल्खा,जाइ ताइमिहेङ यहुदि दोखे,कालाउ साचिकोङ इम्बालाइ माको | इम्बालाइको पाका मारेमका का गिखा इम्बालाइ साइतानको चौघारा दोङ |
\v 10 ना भोगिलि तोम्का कस्तगेलाइ दोफा माथि | खाङ्सु,दियाबलस नेलाइ मध्ये हेठे हेङ नेलाइको जाचको भाअ्सिङ कैदिता ह्वालि तोमका हि,कालाउ नेलाइहेङ तेदिनादोङ दुःख कस्त जेनावा | कालाउ ना चाहि मासिपा भारि खान्धुरि जेङ्तेङ हि,कालाउ का नेलाइहेङ जिबनको मुकुट प्याङ्का |
\v 11 जाइको नातोङ हि,वा हिनाको,पबित्तरआत्मा मण्डलिगेलाइहेङ हाइ दोखे | जाइ जितिखे,वासिहेङ न्हेतेङ सि:कासो हाइबुङ नोक्सान माजेनावा |
\v 12 कालाउ पार्गामको मण्डलिको दुतहेङ इदोइ लेखे: इदोइ काथा न्हेपाहाङ धार हिका तरवारको दोफा हिकाद्याङ दोखे,
\v 13 कसिहेङ थाहा हि,ना हिसो हिखेना,इन्ताङ जेता साइतानको सिङ्हासन हि | कालाउबुङ नेलाइ काङ्को मिङ्ता मिचालापा हिखेना | काङ्को खान्धुरि योग्य साक्सि एन्तिपासको समयता बुङ का हुता ताइको खान्धुरि नेलाइ माअ्लासुना |  
\v 14 कालाउ नेलाइको बिरुदता कादोफा आधे काथागेलाइ हि, हाइपालि पानु नेलाइदोफा आधेमि इसिका  द्याङ्गेलाइबुङ हि, जाइ बालामको सिकस्या साअ्खे |इस्राएलिगेलाइको आगाता दुःखको कारन बन्याको दोअ्तेङ  मुर्तिगेलागेलाइहेङ चढाइका उम चालि कालाउ कुसुमि पालि बालाम जामालाइहेङ धिरपाहि |
\v 15 एसापादोङ नाङ्कोता निकोलाइटसगेलाइको सिकस्या पालन पाकालाइबुङ हेमि हि |
\v 16 ओदोङ भाअ्सिङ पास्ताइपासु, माकुनुते का नाङ्कोता धेमाङ ल्वाङ्का,  कालाउ काङ्को नुइको टरवारहोइ एम्बाइदोफा धुम पाङ्का |
\v 17 जाइको नातोङ हि, वा हिनाको,पबित्तर आत्मा मण्डलिगेलाइहेङ हाइ दोअ्खे | जाइ जितिखे वासिहेङ म्होनाका मन्नको आधे भाग प्याङ्का,कालाउ वासिहेङ नावा मिङ लेखिका जे:का  एनोङ उन्थुइ प्याङ्का,जाइ निनावा वा बाहेक आरु हासुबुङ मागायवा |
\v 18 कालाउ थिआतिराको मण्डलिको दुतहेङ या लेखे:इदोइ काथा परमेस्वरको चान दोअ्खे जाइको मिसिया मेको दलाङ्गा दलाङ्गाका भाइका जाइको पैताला चिल्का पातेङ ता:का कासको भाइका हि |
\v 19 नाङ्को काम,नाङ्को प्रेम,नाङ्को खान्धुरि,नाङ्को सेवा कालाउ नाङ्को धर्य पुर्न सहिलिदोका कासेहेङ थाहा हि | नाङ्को न्हुसोको काम लाम्फाको खान्तेङ हेन्जा हि |
\v 20 कालाउ नाङ्को बिरोधता इदोइ दोअ्लि हि: ना इजेबेल दोका तिरिहेङ सहिलि दोखेना | वा ताइमिहेङ अगमबानि दोअ्खे,कालाउ काङ्को सेवाक गेलाइहेङ कासिबिरि पालि कालाउ मुर्तिगेलाइ चदाइका उम चालि धिरपाखे,कालाउ एसापा ओबालाइहेङ केउ पाखे |
\v 21 वासिहेङ पास्ताइपालि का वासिहेङ समय पिघा,कालाउ वा ताइको कासिबिरिसो पास्ताइपालि माकिहि |
\v 22 खाङ्सु,कालाउ वासिहेङ मासाधेका मेसालोका आधामाराकाता का थाइगिलप्याङ्का,कालाउ वाको दोफा कासिबिरि पाकालाइ वाको पाका काम गेलाइसो पास्ताइ मापाहेपानु का ओबालाइहेङ माहा सङ्कस्तता थाइगिल्पायाङ्का |
\v 23 का वाको चान चामेन्दिगेलाइहेङ सेअ्ताङ्का | कालाउ गोताङ मण्डलिगेलाइ थाहा निनावा,कि का ओदोङ,जाइ झाराङ्को मन कालाउ हृदयको जाच पाखे, कालाउ का  नेलाइ झाराङहेङ नेलाइको काम आन्सार प्याङ्का |
\v 24 कालाउ ना चाहि थियातिराता हिका या सिकस्या माकिका हेथेते दोका भाइपा साइतानको लिताको काथा गेलाइ मादोका बाकि नेलाइहेङ का दोखा,का नेलाइ हुता आरू हिदोइबुङ जिम्माबारि मापायाङ्का |
\v 25 एसा जेङ्लाबुङ जेदोङ नेलाइ दोफा हि,का मालोपा थेकापा इङ्कोहेङ थामेङते तासु |
\v 26 जाइ जितिखे कालाउ कामको कामगेलाइ आन्तिम थेकापाङ ताताङ्का,वासिहेङ जाति जातिगेलाइ हुता  का खाबारा प्याङ्का,
\v 27 कालाउ चिरको दान्था भनोइको भान्दा कुन्दागेलाइ टुक्रा टुक्रा पोङ्तेङ धेका भाइकाङ वा इम्बालाइहेङ सासन पावा,जेसाङ  का बुङ काङ्को आबासो खाबारा निङ्का हिघा |
\v 28 वासिहेङ का र्हिमाको फुरु प्याङ्का |
\v 29 जाइको हिङ्का नातोङ हि,वा हिनाको,पबित्तर आत्मा मण्डलिगेलाइ हाइ दोखे |
\c 3
\p \v 1 कालाउ सार्दिसको मण्डलिको दुतहेङ हाइ दोअ्खे या लेखे: एदोइ काथा परमेस्वरको न्हिलोङ आत्मा कालाउ न्हिलोङ फुरू हिका दोअ्खे | नाङ्को काम थाहा हि | ना सिन्हुका हिना दोअ्का मिङ्ते हि,कालाउ नेलाइ सि:का हिसुना |
\v 2 जागितेङ हिसु कालाउ सिलि तोमका बाकि हिका काथागेलाइ बलियाका बानाइसु,हाइपालिदोनु का नाङ्को काम काङ्को परमेस्वरको नजरता सिद जेङ्का निङ्का मान्ठुघा |
\v 3 ओदोङ भाअ्सिङ ना जेदोङ निङ्ना कालाउ हिङ्ना,इङ्को गेलाइ फोम्पा,इङ्कोहेङ मनता तातेङ कालाउ पास्ताइपा | यदि ना जागितेङ मॉहिना पानुते का चोर भाइपाङ ल्वाङ्का,कालाउ का हिदोइबुङ बेला ल्वाङ्का,इङ्को ना थाहा मागियाना |
\v 4  कालाउ सार्दियासता हेठे द्याङ्गेलाइ हि,जाइ ताइको लोखनगेलाइ भेम्तिहोइ मिधिबानाइका मान्थु | इम्बालाइ का दोफा जाहाका लोखन होङ्तेङ हिगिल्लावा,हाइपालिदोनु इम्बालाइ योग्यका हि |
\v 5 जाइ जितिखे,वासिहेङ एसापा जाहाका लोखन धावा गुपावा,कालाउ का वाको मिङ जिबनको किताबसो मा मोपा प्याङ्का | का वाको मिङ काङ्को आबाको आगाता कालाउ वाको दुतगेलाइ आगाता स्विकार पावा |
\v 6 जाइको न्हातोङ हि, वा हिनाको,पबित्तरो आत्मा मण्डलिगेलाइहेङ हाइ दोखे | 
\v 7 कालाउ फिलाडेलफियाको मण्डलिको दुतहेङ या लेखे:इदोइ काथा वा दोखे,जाइ पबित्तर हि,जाइ सत्ये हि,जाइ दोफा दाउदको ताल्चा हि,जाइ हिखे,हासुबुङ मागितावा,कालाउ जाइ गिखे,हासुबुङ माहि तावा |
\v 8 नाङ्को कामगेलाइ कासेहेङ थाहा हि | खाङ,नाङ्को आगाता का फिनु हिपितेङ ताका हिघा,जाइ हासुबुङ गिअ्लि मादावा | नाङ्को दोफा आतुङ्सा खिनिङ सरबुङ हि दोअ्का कासिहेङ थाहा हि,कालाउबुङ ना काङ्को बचन पालन पाका हिना,काङ्को मिङ हेङ इन्कार पाका मान्थुना |
\v 9 खाङ्सु साइतानको चौघारासाता यहुदि माकालाउ बुङ यहुदिदोङ दोअ्तेङ धाताइका धुइकालाइहेङ का लोतेङ नाङ्को आगाता सेउपालि लागायाङ्का कालाउ नासिहेङ का प्रेम पाङ्का दोअ्का इम्बालाइहेङ जिम्मा पिपाङ्का |
\v 10 न काङ्को धर्यको बचन साअ्नाङ,नासिहेङ जाचको इङ्को बेलासोङ का बान्चिपाङ्का,जाइ पृथ्विता हिका द्याङ्गेलाहेङ जाचिलि सारा सुमिङ्ता ल्वाङ | 
\v 11 का धेमाङ लोधोङ्खा | ना दोफा जेदोङ हि इङ्कोहेङ रिम्तेङ ताअ्, कालाउ नाङ्को मुकुट हासुबुङ मार्हुकाङ |
\v 12 जाइ जितिखे, वासेहेङ का काङ्को परमेस्वरको मुन्दिरको एनोङ मुर्ति बानायाङ्का, कालाउ वा इन्तासो हेदेकालबुङ बाहार  माओल्ह्याङ | कालाउ का इङ्कोता परमेस्वरको मिङ लेखिप्याङ्का, कालाउ काङ्को परमेस्वरको सहरको मिङ, यरूसलेम लेखियाङ्का, जाइ काङ्को परमेस्वरपाहासो सवर्गसो लेता लोखे | ताइकोङ नावा मिङ्बुङ का  इङ्कोता लेखियाङ्का|
\v 13 जाइको न्हातोङ हि, वा हिनाको,पबित्तरो आत्मा मण्डलिहेङ हाइ दोअ्खे |
\v 14 कालाउ लाउदियाकोको मण्डलिको दुतहेङ या लेखे:इदोइ काथा आमेन, खान्धुरि योग्य कालाउ सत्ये सक्सि कालाउ परमेस्वरको सिर्जाइका सासक दोअ्खे | 
\v 15 कासेहेङ नाङ्को कामगेलाइ थाहा हि |ना तिर्काबुङ मान्थुन्हा, धाङ्काबुङ मान्थुन्हा, तिर्का माकुनु धाङ्का हिनुते जेङ्धाङ |
\v 16 हाइपालिपानु ना बोबोका खिनिङ हिना, ना तिर्का ना धाङ्का, ओदोङ भाअ्सिङ का नासेहेङ काङ्को नुइसो बुरप्याङ्का |
\v 17 का धनी हिघा, कालाउ कादोफा धन-सम्पति हि, कासेहेङ हाइदोङ काथाको खाचो मान्थु'' दोअ्ताना,कालाउ नासेहेङ थाहादोङ मान्थु कि ना दु:ख, होइका,दरिद्र, कान्हा,कालाउ नाङ्घाङ हिसुना |
\v 18 ओदोङ भाअ्सिङ धनि जेङ्लि मेहोइ खारेका सोना कालाउ ताइको नाङ्घाङ हिकाको लेदेर म्होलिको जे:का धाबा कालाउ ना  तिङ्लि दोअ्सु दोअ्तेङ ना मिसियाता लागाइलि मलहम, इदोइ गोताङ काङ्कोसो चोल्लि का साल्लाउ पियाङ्का |
\v 19 जेथेहेङ का माया पाङ्का ,का इम्बालाइहेङ नायाङ्का, कालाउ दानाइयाङ्का|ओदोङ भाअ्सिङ हाइसाइसु| पास्ताइ पासु |
\v 20 खाङ्सु का इता हिघा, का फिनुता जाअ्ताङ्का कालाउ द्कद्क पाङ्का, एदि हासुङ्बुङ द्याङ काङ्को गाला हिङ्खे कालाउ फिनु हिपिहि पानु का लिता दुलाङ्का कालाउ का वाको दोफा उम चाङ्का | कालाउ वा का दोफा उम चावा |''
\v 21 ' का झाराङ द्याङ्हेङ ,जाइ जितिखे, काङ्को सिङ्हसनता का दोफा हिलि खाबारा पियाङ्का | जेसाङ का जितिघा कालाउ का वाको दोफा वाको सिङ्हसनता हिघा |
\v 22 झाराङ द्याङ, जाइ इदोइ काथागेलाइ हिङ्खे, मण्डलिगेलाइहेङ आत्माहोइ जेदोङ दोअ्खे, इङ्को हिङ्लि गोइखे |
\c 4
\p \v 1 जेलाउ का खाङ्घा कालाउ काङ्को आगाता स्वर्गता एलोङ फिनु हिअ्नाका तिङ्घा|  कालाउ का इन्तासो एनोङ गाला हिङ्घा,जेदोङ का  लाम्फा हिङ्का हिघाखा |इङ्को गाला तुरहिको गाला भाइका हिघाहि, उङ्को गाला दोअ्हि,''इता हुता लोउ, कालाउ का नासेहेङ नानेबारे हाइ जेनावा इङ्को तिम्पाङ्का|
\v 2 जेलाउ का आत्माता जेङ्घा| स्वर्गता काङ्को आगाता एनोङ सिङ्हासन हिघाहि | इङ्को सिङ्सनता एमि बिराजमान हिघाहि |
\v 3 वा एमि जाइ सिङ्हासनता बिराजमान हिका हिघाहि, वाको र्हाइ मुल्यमान उन्ठुइ-जास्पत कालाउ गोमेद भाइका तिङ्घाखे | हिङ्हासनको कोरपाङ पन्ना भाइकाङ धेङ्गुर तिङ्घाहि |
\v 4 इङ्को सिङ्सनको कोरपाहाङ एकुरि द्या सिङ्हासनगेलाइ हिघाहि,कालाउ पुरुङ्ता सोनाको मुकुटगेलाइ कालाउ जे:का धाबागेलाइ लागाइतेङ न्हेकुरी द्यामि धामिगेलाइ इङ्को सिङ्हासनता योमतेङ हिका तिङ्घा |
\v 5 इङ्को सिङ्सनसो बिजुलि चिलकातेङ हिघाहि,कालाउ गड्याङ-गुडुङको गालागेलाइ लोतेङ हिघाहि | सिङ्सनको आगाता न्हिलोङ चेरा दानिगेलाइ जोल्तेङ हिघाहि, इङ्को चेरादानिगेलाइ परमेस्वरको न्हिलोङ आत्मागेलाइ|
\v 6 सिङ्हासनता सिसाको समुन्द्र भाइकाङ हिघाहि,इङ्को स्फतिक भाइकाङ जाहाका हिघाहि | आगाभारि कालाउ लेसाराभारि द्यापाहाङ मिसियाँदोङ-मिसियाँ हिका द्यालोङ सिन्हुका प्रानि सिङ्हासनको कोरपाहाङ कालाउ द्यापाहाङ हिघाहि |
\v 7 लाङ सिन्हुका प्रानि सिङ भाइकाङ हिघाहि,न्हेतेङ बहर भाइकाङ हिघाहि | सुमतेङको र्हाहि द्याङ्को र्हाहि भाइकाङ हिघाहि,द्यातेङ उडाइतेङ हिका गोदोल भाइका हिघाहि |
\v 8 इङ्को झाराङ्को तुलोङ-तुलोङ पाखेना हिघाहि | इङ्को सिन्हुका प्रानिको द्यापाहाङ कालाउ लिताबुङ मिसियाँगेलाइ होइ पोङ्घाका हिघाहि | झाम्पाङ लिपाङ इम्बालाइ माथामिसिङ एसा दोकाताङ र्हिकाताङ हिघाहि,''पबित्तरो,पबित्तरो,पबित्तरो परमप्रभु सरबुङसाइका परमेस्वर,जाइ हिघाहि कालाउ हिकाहि कालाउ जाइ ल्वाङ |''
\v 9  जेलाउ- जेलाउ सिन्हुका गेलाइ सिङ्हासनता बिराजमान हिका कालाउ जाइ हेलालाउबुङ सिन्हुका हितेङ्हिखे,वासिहेङ महिमा,आदार,धन्यबाद चदाइखे,
\v 10 जेलाउ इङ्को न्हेकुरि द्यामि धर्मिगेलाइ सिङ्हासनता बिराजमान हिकाको आगाता तुघुरतेङ,कालाउ हेलालाउबुङ सिन्हुतेङ हिका परमेस्वरहेङ सेउपाखे,कालाउ इम्बालाइको ताताइको मुकुट सिङ्हासनको आगाता ताअ्तेङ एसापा लेखे:
\v 11 'हे केलाइको प्रभु कालाउ परमेस्वर नाङ्को महिमा,आदार,कालाउ सरबुङ ग्रहन पाका योग्यको हिना,हाइपालिपानु गोताङ काथा नादोङ सिरजाइका हिना,कालाउ नाङ्कोङ इस्सा बमोजिमको इङ्को रचना जेङ्हि,कालाउ इङ्कोको सिरजाना जेङ्हि |''
\c 5
\p \v 1 सिङ्हासनता बिराजमान हिकाको दाम्पाहा खुरता लिता कालाउ बाहारता एनोङ लुम्का चर्म पताराको मुठ्ठा कातिङ्घा,जाइ न्हिलोङ मोहोर लागाइतेङ तु पाअ्तेङ हिघाहि |
\v 2 कालाउ एनोङ बलियाका स्वर्गदुतहेङ बारका गाला होइ एसा दोअ्तेङ हिका कातिङ्घा,''इदोइ मुठ्ठा खाइलि कालाउ इङ्कोको मोहोरगेलाइ भोइलि हासु योग्य हि ?''
\v 3 स्वर्गता पृथ्विता कालाउ पृथ्विलिता इदोइ लुम्का चर्मपतराको मुठ्ठा खाइलि कालाउ इङ्को लिता खाङ्लि दोका हासुबुङ मान्थुघाहि |
\v 4 हासुबुङ इङ्को लुम्का चर्मपतराको मुठ्ठा खाइलि कालाउ इङ्को लिता खाङ्लि योग्यको हासुबुङ मानिङ्नाङ का खुब खारघा |
\v 5 जेलाउ धामिगेलाइ मध्ये एमि कासेहेङ दोअ्हि,''माखार | खाङ्सु,यहुदाको कुलको दा, दाउदको मुल या मुठ्ठा कालाउ इङ्को न्हिलोङ मोहोर गेलाइ खाइलि बिजयि जेङ्काहि |''
\v 6 जेलाउका एनोङ थुमा जाअ्तेङ्हिका तिङ्घा,जाइ सेन्हाका भाइका देखाल जेङ्घाहि | वा सिङ्हासन कालाउ द्यालोङ बान्चिका प्रानिगेलाइको माझाता,कालाउ धामिगेलाइको माझाता हिका हिघाहि | वाको न्हिलोङ दाङ  कालाउ न्हिलोङ मिसियाँ हिघाहि,फुरुगेलाइ सारा पृथ्विता पिगिल्का परमेस्वरको न्हिलोङ आत्मादोङ |
\v 7 वा हानिहि,कालाउ सिङ्हासनता बिराजमान हिकाको दाम्पाहा खुरसो इङ्को मुठ्ठा रहुहि | 
\v 8 जेलाउ वा इङ्को मुठ्ठा रहुहि,कालाउ इङ्को द्यालोङ सिन्हुका प्रानि कालाउ न्हेकुरि द्यामि धामिगेलाइ ठुमाको आगाता तुघुर हि | झाराङ्को खुरता बिना कालाउ धुमाना होइ पोङ्घाका सोनाको पातारा गेलाइ हिघाहि,जेदोङ सन्तगेलाइको दोमचाकाइका |
\v 9 इम्बालाइ एसा दोअ्का ताङ एनोङ नावा ले लेहि: ''ना इदोइ लुम्का चरम पाताराको मुठ्ठा र्हुका कालाउ इङ्कोको मोहोरगेलाइ भोइका योग्य हिना,ना सेअ्न्हाना कालाउ ताइको हिति पाहा ना परमेस्वरको भाअ्सिङ गोताङ कुल,भासा,द्याङ कालाउ जातिजातिसो द्याङ् गेलाइहेङ लाअ्पान्हा,
\v 10 कालाउ ओबालाइहेङ राइजि कालाउ केलाइको परमेस्वरको धामि बानाइना,कालाउ इम्बालाइ पृथ्विता राइजि पावा |''
\v 11 जेलाउका खाङ्घा,कालाउ सिङ्हासन,सिन्हुका प्रानिगेलाइ कालाउ धामिगेलाइको कोरपाहाङ हेन्जाङ स्वर्गदुतगेलाइको गाला हिङ्गा | इम्बालाइको सङ्ख्या लाखौ करोडौ हिघाहि |
\v 12 इम्बालाइ चेराका गालाहोइ एसा दोअ्तेङ हिघाहि,''सेअ्न्हाका थुमा बलियाका ,वैभब,बुद्दि,सरबुङ, सम्मान,महिमा कालाउ बाखिन ग्रहन पाका योग्य हिका हिना |''
\v 13 कालाउ स्वर्गता,पृथ्विता,पृथ्विलिता,समुन्द्र कालाउ इन्ता हिका गोताङ प्रानि एसा दोअ्काताङ पाका का हिङ्घा,''सिङ्हासनता बिराजमान हिका हेङ कालाउ थुमाहेङ बाखिन,सम्मान,महिमा कालाउ सामर्थ कालाउ हेलाउलाउबुङ ह्याको |''
\v 14 जेलाउ इङ्को द्यालोङ दोङ सिन्हुका प्रानि दोअ्हि,|''आमेन |'' कालाउ उङ्को धामिगेलाइ तुघुरतेङ सेउपाहि |
\c 6
\p \v 1 कालाउ,थुमा न्हिलोङ मोह, मध्ये लाङ मोहर हिका  बेलाका खाङघा | का इङको दयाङलोङ हुसि हिका गपुसगेलाइ मध्ये एलोङ गपुस बारका गाला भाइपा र्हिकाइका गालाता धुइका हिङघा लोउ |''
\v 2 कालाउ का निङघा इनता काङको आगा एलोङ  जेका ओहन्या हिघाहि | ओह्न्या स्वरको तिर (धनु) आका हिघाहि | ओह्न्या सवार हेङ मुकुत पिहि | कालाउ वा जितिका भाइकाङ झन बिजय (जितिलि झन आगा बदेहि) |
\v 3 भेडा मेसाको पान्था न्हेतेङ मोहर हि:हि , कालाउ का न्हेलोङ हुसि हिका गपुस ''लोउ''दोअ्का हिङघा |
\v 4 कालाउ भेनेङ अह्न्या बाहार लोहि | इङको इका ओह्न्या (ओया) हिघाहि | इङको ओया सवाहेङ पृथ्विसो सान्ति तोअ्लेङ चुम्पुतेङ कालाउ दयाङगेलाइहेङ एमिसो बोमिहेङ सेलि खाबारा पिका हि | इङको ओया-सवारहेङ एलोङ बारका तरबार पिहि |
\v 5 इङको भेडा मेसाको पान्था सुमतेङ मोहोर हिअ्हि , कालाउ का सुमतेङ हुसिहिका गपुस ''लोउ'' दोअ्का हिङहि | का खाङघा,कालाउ इन्ता दा:का ओन्या हिघाहि | ओन्या सवार ताइको खुरता ए-जोर दोङ्का पाल्ला हिघाहि |
\v 6 कालाउ का आरू गाला भाइका हिङ्घा | इङ्को गाला इङ्को दया हुसि हिका गपुस गेलाइ हिका थामेसो लोका हिघाहि | इङको गाला दोअ्हि,''ए दिनाको परिस्रम पाका ए-किलो गहुम कालाउ ए-दिनाको काम पाका | परिस्रमको सुम किलो जौ,कालाउ चुइति कालाउ दाखरस मानसा पा |''
\v 7 इङको भेडाको पान्था दयातेङ मोहर हि:हि | कालाउ का दयातेङ हुसि हिका गपुस ''लोउ'' दोअ्का हिङघा  |
\v 8 का खाङ्घा कालाउ इङको आगा याउका रङ्गको ओन्या हिघाहि | इङको ओन्या धाअ्पाकाको सि:का हिघाहि | वाको लेसारा पिताइतेङ पातालको गेलाइ पिताइलेङ हिघाहि | इम्बालाइहेङ ए-चौथाइ पृथ्विहुता तरबार,म्हुनुपाङ हिका,माहामारि (सिलि-तोम्का) कालाउ पृथ्विको झारभारिको गपुसपाहा दयाङगेलाइहेङ सेअ्लि खाबारा पिका हिघाहि |
\v 9 इङको भेडाको पान्था नातेङ मोहर हिअ्हिइ कालाउ का बेदि लिला आधे आत्मागेलाइ तिङघा | इङको आत्मागेलाइ इङको सेअन्हाका दयाङगेलाइको आत्मा हिघाहि | हाइपालिपानु इम्बालाइ परमेस्वरको बचन कालाउ इम्बालाइ निङका सत्येको खान्धुराइ पिगाहि|
\v 10 इङको आत्मागेलाइ बारका गालाता र्हिकाइहि,''पबित्त्तरो कालाउ सत्ये परमप्रभु,केलाइहेङ सेअ्का नाङ पृथ्विको दयाङगेलाइ न्याय पालि कालाउ ओबालाइहेङ दण्डपिलि हेथे र्हिङका समय र्हुम्तेङ हिखेना |
\v 11 कालाउ न्हुसो उङको आत्मागेलाइ झाराङहेङ जे:का धावा (होङका धावा पिहि)पिहि | इम्बालाइ आतुइसा समय र्हुलि दोअ्हि,इम्बालाइको आरुङ आधे ओनेगेलाइ ज्याइहेङ इम्बालाइ भाइपाङ सेअ्न्हालि हिघाहि | इङको आत्मागेलाइ इदोइ सेअ्का काम पुरा (मादोपा थेकावा) माजेङपा थिकापा र्हुम्लि दोअ्हि |
\v 12  कालाउ,इङको भेडाको पान्था तुतेङ मोहर हिअ्हि | (खाइहि) | इन्ता एकदम बार्का भुइचाल हानिहि | सान्हे,(बेला) पुसिङहोइ बानाइन्हाका धावा भाइका दा:का जेङहि | तालि गोताङ हिति भाइपाइपाङ इ:का ओदोङघुरि जेङहि |
\v 13 बादेलको फुरु गेलाइ,धुइयापा लोका भेरमाको सिङसो कासेगेलाइ हुल्नाङ भाइका पृथ्विता हुल्हि |
\v 14 बादेल कागज लुम्नाङ भाइपाङ राम्हि | कालाउ गोताङ हेमा डाग्ग्रा कालाउ लाख गेलाइ ताइको थामेसो हुल्हि |
\v 15 कालाउ गोताङ दयाङगेलाइ आराङगेलाइ लिता कालाउ लाखको उन्थुइको लिता म्होहि | इन्ता सुमिङको राजागेलाइ,सासकगेलाइ,सिपाहि को बार्का सेनापतिगेलाइ,हिकाता हिका दयाङगेलाइ | गोतेङ दयाङगेलाइ,बान्धाइति कालाउ मुक्ति झाराङ स्वयम म्होहि
\v 16 दयाङगेलाइ लाख,पर्बत कालाउ उन्थुइ गेलाइहेङ दोअ्हि,''केलाइहुता हुल | केलाइहेङ सिहासनता हिका वाको खुरसो म्हो | केलाइ भेडा पान्थाको क्रोसो बान्चिपा (चेर सो बान्चिपा) |
\v 17 हाइपालि पानु ओबालाइको चेरको बारका लोका हि,कालाउ वाको आगा हासु जाअ्लि दवावा ?
\c 7
\p \v 1 इदोइ घाताना न्हुसो का दयालोङ स्वर्गदुत गेलाइहेङ पृथ्विको दया कुन्हा जाअ्तेङ हिका तिङघा (जाअ्का तिङघा) इङको स्वर्गदुत गेलाइ भेरमाहेङ भोनोइता याते समुन्द्र्ता या ते सिङसो भेर्माहेङ चातेङ ताअ्का हिघाहि |
\v 2 कालाउ न्हुसो का स्वर्गदुतहेङ नुहेसो लोकाताङपाका तिङघा | इङको स्वर्गदुतको दोफा हुसि किका परमेस्वरको मोहर हिघाहि | उङको स्वर्गदुतगेलाइ बारका गालाहोइ ङको दयामि स्वर्गदुतगेलाइ बारका गालाहोइ इङको स्वर्गदुतगेलाइ काइहि | उङको दयामि स्वर्गदुत गेलाइ इम्बालाइ हिघाखे ज्याइहेङ परमेस्वर पृथ्वि कालाउ समुन्द्रहेङ चोट पापालि सरबुङ पिका हिघाहि | उङको स्वर्गदुत उङको दयामि स्वर्गदुतगेलाइहेङ दोअ्हि |
\v 3 'केलाइ केलाइको परमेस्वरको बान्धाइति गेलाइको कापालाता मोहर मालागाइपा पृथ्वि,समुन्द्र कालाउ सिङगेलाइहेङ हाइदोङ हानिमापा |
\v 4 कालाउ का मोहर लगाइका गेलाइको सङख्या हिङघा | इम्बालाइ ए-लाख न्हें कुरि दया हाजार हिघाहि,कालाउ इम्बालाइ इस्राऍलको सन्तानको गोताङ कुलसो हिघाहि |
\v 5 यहुदाको कुलसो ते-न्हे हाजार,रुबेनको कुलसो तेन्हे हाजार कालाउ गादको कुलसो तेन्हे हाजार 
\v 6 आसेरको कुलसो तेन्हे हाजार,नाप्तालिको कुलसो तेन्हे हाजार,कालाउ मनस्सेको कुलसो तेन्हे हाजार
\v 7 सिमियोनको कुलसो तेन्हे हाजार,लेबिको कुलसो तेन्हे हाजार,कालाउ इस्साखारको कुलसो तेन्हे हाजर 
\v 8 जबुलुनको कुलसो तेन्हे हाजार,युसुफको कुलसो तेन्हे हाजार कालाउ बेम्यामिनको कुल्सो तेन्हे हाजार 
\v 9 कालाउ न्हुसो का तिङघा,इन्ता हासुबुङ गान्धिलि मादोअ्का दयाङगेलाइ हिघाहि | इम्बालाइ पृथ्विको गोताङ रास्त,जाति,कुल कालाउ भिनाङ-भिनाङ भासाको दयाङगेलाइ हिघाहि | इम्बालाइ सिङहासन कालाउ थुमाको आगाता जाअ्तेङ हिघाहि,इम्बालाइ झाराङ जे:का धावा लोखन कालाउ इम्बालाइको खुरता खजुरको डालेङ हिघाहि |
\v 10 इम्बालाइ बारका गालोहोइ र्हिकाइ हि,''केलाइको परमेस्वर ज्याइ सिङहासनता बिराजमान हिका हि कालाउ थुमाको जय ज्याको (ह्न्याको) |''
\v 11 कालाउ सिङहासन,धर्मा गुरुगेलाइ कालाउ दयातेङ हुसिहिका गपुसगेलाइको कोरपाहाङ गोताङ स्वर्गदुतगेलाइ जाअ्हि,कालाउ इम्बालाइको सिङहासनको आगाता पोम्भेलेतेङ एसापा दोअ्काताङ परमेस्वरहेङ धन्यबाद चढाइहि |
\v 12  इम्बालाइ दोअ्हि,''आमेन !  बाखानाइ,महिमा,ग्यान,धन्यबाद,बाराबोर,सरबुङ कालाउ पराक्रम हेलाउलाउबुङ केलाइको परमेस्वर हेङ ह्न्याको | आमिन |''
\v 13 कालाउ धर्म -गुरुगेलाइ मध्येसो एमि कासेहेङ हि:हि,''इदोइ जे:का धावा लोखन लागाइकालाइ हासु ? इम्बालाइ हिसो-हिसो लोका को ?''
\v 14 कालाउ का दोअ्का,''महासय,ना पिलिखेना |''वा दोअ्हि''इम्बालाइ इङको दयाङगेलाइ ज्याइ महां -याताना भोगितेङ लोका हि | इम्बालाइ थुमाको हितिहोइ ताइको धावा झाअ्काहि | एला इम्बालाइ सुदृ कालाउ जाहाका जेङका हि |
\v 15 एसापा एला इदोइ दयाङगेलाइ परमेस्वरको सिहासनको आगाता हि | इम्बालाइ न्हिसिन नितिम परमेस्वरको उपसना वाको थानता पाखे कालाउ वा ए:जाइ सिहासनता हिखे इम्बालाइहेङ सामाराइखे |
\v 16 इम्बालाइ हेलाउबुङ माम्हितुनाङ,इम्बालाइ आरोङ हेलाउबुङ चि आम्लि माकिताङ |सान्हेको धाङकाहोइ,इम्बालाइहेङ माओअ्पाङ कालाउ इम्बालाइहेङ धाङ्काहोइ मासेअ्नाङ |
\v 17 सिहासनता को मासाता हिका थुमा इम्बालाइको गोठालो जेनावा | वा इम्बालाइहेङ चिको मुरका भारि चुम्पावा ज्याइ जिबन प्यावा | कालाउ परमेस्वर इम्बालाइको मिसियाको गोतेङ मिति योप्यावा |
\c 8
\p \v 1 थुमा न्हितेङ मोहर खाइहि कालाउ आधा घान्ता थिकापा स्वर्गता चाकामान्दा जेङ्हि |
\v 2 कालाउ का तिङ्घा न्हिलोङ स्वर्गदुतगेलाइ ज्याइ परमेस्वरको आगाता जाअ्का हिघाहि | इम्बालाइ हेङ न्हिलोङ तुरहि पिहि |
\v 3 भेनाङ स्वर्गदुत लोहि कालाउ बेदिता जाअ्हि, उङ्को स्वर्गदुत दोफा सानाको भाइका धुमाना-दानि (चेरा-दानि) हिघाहि |इङ्को स्वर्गदुतहेङ परमेस्वरको गोताङ पबित्तरो दयाङ्गेलाइको दोमचाकाइका सुधाङ अर्पन पालिको भाअ्सिङ हिन्जा धुमाना पिहि | उङ्को स्वर्गदुत इदोइ भेति सिहासनको आगाता सोनाको बेदिता ताअ्हि |
\v 4 धुमानाको धुवा स्वर्गदुतको खुरसो हुता हानितेङ परमेस्वरकोता हानिहि | इङ्को धुवा परमेस्वरको दयाङ्गेलाइको दोमचाकाका सुधाङ हुसो हानिहि |
\v 5 कालाउ न्हुसो स्वर्गदुत बेदिको मे चेरा दानिताता भरेहि स्वर्गदुत इङ्को चेरादानि पृथ्विता थाल्हि | कालाउ इन्ता बिजिलि चिल्का हि | बारका गालागेलाइ लोहि कालाउ भुइचाल हानिहि |
\v 6 कालाउ न्हिलोङ तुरहि सुधाङ इङ्को न्हि स्वर्गदुतगेलाइ ताइको तुरहि बाजाइलि तियार जेङ्हि |
\v 7 एतेङ स्वर्गदुत तुरहि म्होहि कालाउ हिति मिसालाइनाका झोसि कालाउ मे पृथ्विता हुल्लि कालाउ पृथ्विको ए-भाग अङ्स गोताङ सिन्जालाका घासिगेलाइ कालाउ ए-भाग सिङ्गेलाइ ओहि |
\v 8 न्हेतेङ स्वर्गदुत ताइको तुरहि म्होहि(बाजाइहि) कालाउ मे होइ ओतेङ  हिका  एलोङ बारका 'रा' भाइका आधे समुन्द्रको थाइगिल्हि |
\v 9 कालाउ ए-भाग समुन्द्रको प्रानिगेलाइ सिहि,कालाउ ए-भाग जाहाजगेलाइ नासाहि, समुन्द्रको ए भाग  हिति जेङ्हि |
\v 10 सुमतेङ स्वर्गदुत ताइको तुरहि म्होहि, कालाउ,राको जोल्का भाइका एलोङ बारका फुरु बादेलसो हुल्हि | इङ्को तारा ए-भाग-आङ्स झोरागेलाइ कालाउ चिको मुरका मुलता हुल्हि |
\v 11 इङ्को फुरुको मिङ ''एरेलु''हिघाहि  कालाउ गोताङ ए-भाग अङ्स 'चि' खाअ्हि, इङ्को खाका चि हिनाङ आमतेङ हेन्जा द्याङ्गेलाइ सि:हि |
\v 12 द्यातेङ स्वर्गदुत ताइको तुरहि म्होहि,  सान्हे कालाउ ए-भाग अङ्स फुरुगेलाइ हुता झाअ्मिरिहि | इङ्को गोताङ्को ए-भाग अङ्स कितिकितिहि, नितिम कालाउ न्हिसिन बुङ ए-भाग माफाइसालामहि |
\v 13 जेलाउ का मध्य बादेलता  उराइतेङ हिका एनोङ  गोधलको इसिका दोकाताङ पाका चेराका बार्का गालाहोइ  र्-काइहि  हिङ्घा ,''   लाअ्पिलि बाकि हिका सुमि  स्वर्गधुतको आरू तुरहिको गालाको कारनहोइ पृथ्विता हिकालाइहेङ धिक्कार, धिक्कार,   धिक्कार !  
\c 9
\p \v 1 नातेङ स्वर्गदुत ताइको तुरहि  म्होहि, कालाउ का स्वर्गसो एनोङ फुरु पृथ्विता हुल्काताङ पाका तिङ्घा | इङ्को फुरुहेङ खाङ्खाराका कानाको ताल्चा पिहि जेदोङ काना माअ्ताका वाङ्खाराका भारि हानिखे |
\v 2 माअ्ताका वाङ्खाराका खाराभारि हानिका काना वा खाइहि मेको खारासो ओल्लिका भाइका  दुवा इङ्को कानासो उल्लिकाताङ हिघाहि कालाउ इङ्को दुवाहोइ सान्हे कालाउ बादेलहेङ कितिकिति पाहि |
\v 3 कालाउ इङ्को धुवा सो चाखागेलाइ (सलाह) पृथ्विभारि लोहि, इङ्कोगेलाइहेङ चिम्ताङ्गेलाइ भाइपाङ चुका सरबुङ पिका हिघाहि |
\v 4 इङ्को चाखागेलाइहेङ आदेस पिहि  पृथ्विको घासि, आने-माने हिदोइ बुङ सिङ्सोङ्गेलाइहेङ मानासापा दोअ्का हिघाहि | इम्बालाइ इङ्को मनैइ, दयाङ्गेलाइहेङ खिनिङ चोट पापालि दोअ्का ज्याइको कापालाता परमेस्वरको मोहर मान्ठु |
\v 5 इङ्को चाखागेलाइहेङ,दयाङगेलाइहेङ 'ना' महिना थिकापा कस्त पिका सरबुङ पिका हिघाहि | कालाउ इङ्को चाखागेलाइ दयाङगेलाइहेङ से:का खाबारा पिका मान्थुघाहि, कालाउ इङ्को  दयाङ्गेलाइहेङ जेसाङ चिम्ताङ्होइ चुलाउ जिसिकाङ कस्ट जेङ्खे इम्बालाइहेङ पिका दु:खबुङ इन्सिकाङ हिघाहि | 
\v 6 इङ्को दिनागेलाइता द्याङ्गेलाइ सि:लि काल उपाय भोगिल्लावा,कालाउबुङ इम्बालाइ मानिनावा | इम्बालाइ सि:लि खानावा कालाउबुङ सि:का काल इम्बालाइसो खाअ्तावा |
\v 7 इङ्को चाखागेलाइको सिङ धुमको भाअ्सिङ तियार पाका ओह्यागेलाइ भाइका तिङ्घाखे | इम्बालाइको पुरिङ्ता सोनाको मुकुतगेलाइ भाइकाङ तिङ्न्हाका लागाइका हिगाहि |    कालाउ इम्बालाइको  र्-र्हाइ मानिमुइको (द्याङ्को) भाइका तिङ्घाखे |
\v 8  इम्बालाइको पुसिङ बेबालाइको पुसिङ भाइका हिघाहि, इम्बालाइको तासिङ खुवाका भाइका हिघाहि |
\v 9 कालाउ इम्बालाइको कवाज तुम्ताता फलामको भाइका हिघाखे इम्बालाइको पाखेनाको उराइलाउ ओल्लिका गाला धुमभारि हानिलि हात्तार पाका हिन्जा रथ कालाउ ओह्याँगेलाइको ओल्लापाका गाला भाइका हिघाहि |
\v 10  इङ्को चाखागेलाइको मेथोङ्गेलाइता चिम्ताङ्को सुइ-सुइ खिल भाइका हिघाहि, द्याङ्गेलाइहेङ 'ना' महिनाको भाअ्सिङ कस्त पिका सरबुङ इम्बालाइको मेथोङ्ता हिघाहि |
\v 11 इङ्को  चाखागेलाइको राजा हिघाहि, इङ्को राजा हेलाउबुङ मे मासिका वाङ्खाराका खाराको स्वर्गदुत हिघाहि | हिब्रु भासाता वाको मिङ एबाडोन हिघाहि, युनानि भासाता वाको मिङ आपोल्लियोन हिघाहि |
\v 12 एतेङ माहासङ्कस्त हानिहि आरोङ न्हेलोङ महाबिपतिगेलाइ  लोलि बाकि हि |
\v 13  तुतेङ स्वर्गदुत वाको तुरहि म्होहि कालाउ परमेस्वरको आगाता सोना भाइका बेदिता हिका द्यालोङ दाङ्सो लोका गालाका हिङ्घा |
\v 14 इङ्को गालाहोइ तुतेङ स्वर्गदुत,ज्याइ दोफा तुरहि हिघाहि वासेहेङ दोअ्हि,''इङ्को द्यामि स्वर्गदुतगेलाइहेङ लाअ्पि ज्याइ माहाझोरा युफ्रेतिसता धेउनाका हि |''
\v 15 इदोइ द्यामि स्वर्गदुतगेलाइहेङ इदोइ घुरि,दिना,महिना कालाउ सा-बासारको भाअ्सिङ तियार ताअ्का हिघाहि | उङ्को स्वर्गदुतगेलाइ पृथ्वि हिका ए-भाग गोताङ दयाङ्गेलाइहेङ से:लिको दोअ्तेङ मुक्त पाहि |
\v 16 का हिङ्घा इम्बालाइको सेनाता ओह्यासो सवार सिपाहि इन्ता ए-कुरि करोड़ हिघाहि |
\v 17 काङ्को दरसनता का इसिका तिङ्घा कालाउ ओह्याँ सवारगेलाइ तिङ्घा इम्बालाइ इसिका तिङ्घाखे: इम्बालाइको तुम्ताता लागाइको कवचगेलाइ मे भाइका हिघाहि,जेदोङ हिका हिघाहि,नेल्पा भाइका कालाउ मेको ज्वाला भाइका याउका हिघाहि , ओह्याँको पुरिङ्गेलाइ खुवाको पुरिङ्गेलाइ भाइकाङ तिङ्घाखे | ओह्याँगेलाइको नुइसो मे दुवा कालाउ मेको ज्वाला ओल्लितेङ हिघाखे |
\v 18 इम्बालाइको नुइसो ओल्लिका 'मे' को दुवा कालाउ ज्वालाहोइ इदोइ सुम बिपतिसो पृथ्विको गोताङ द्याङ्गेलाइको ए-भाग से:हि | |
\v 19 इङ्को ओह्याँगेलाइको सरबुङ इम्बालाइको नुइ कालाउ मेथोङ्ता हिघाहि , इम्बालाइको मेथोङ पुय्या भाइका हिघाहि ज्याइको पुरिङ्गेलाइहोइ द्याङ्गेलाइहेङ चोका कालाउ से:लिको भाअ्सिङ हिघाहि |
\v 20  इदोइ  बिपतिसो पृथ्विको आरू द्याङ्गेलाइहेङ  मासेन्हाका कालाउ इदोइ  बाकि द्याङ्गेलाइ   ताइको खुरको कामगेलाइसो एला थेकापाबुङ मापास्ताइहि |    इम्बालाइ मासानगेलाइ  कालाउ तिङ्लि मादोका,  हिङ्लि  मादोका  कालाउ तेअ्लि मादोका, सोना,चान्दि,  कासा, उनठुइ, कालाउ  धेङ्ग्राराको  मुर्तिगेलाइ पुजिली माअ्लाहि | 
\v 21 इदोइ द्याङ्गेलाइ ताइको पाका से:का, तन्त -मन्तर ,कुसुमि कालाउ खुकाको मापास्ताइहि | 
\c 10
\p \v 1 कालाउ का आरोङ भेनेङ सर्बुङ साइका स्वर्गदुतहेङ स्वर्गसो खुअ्काताङ पाका तिङ्घा, उङ्को स्वर्गदुत बादेलको धाबा  लुन्धाइनाका  हिघाहि | वाको पुरिङ धेङ्गुरहोइ  खोराइका हिघाहि, उङ्को स्वर्गदुतको र्-हाइ सान्हे भाइका हिघाहि,वाको खोकोइगेलाइ मेको खाम्बागेलाइ भाइका हिघाहि |
\v 2 उङको स्वर्गदुतदोफा एलोङ  चर्म पाताराको मुठा हिघाहि, इङ्को पुस्तिका वाको खुरता खोलेका हिघाहि | इङ्को स्वर्गदुत वाको दाम्पाहाको खोकोइ समुन्द्रता कालाउ केअ्पाहाको खोकोइ भोनोइता ताअ्का हिघाहि |
\v 3 उङ्को स्वर्गदुत खुहा  र्हिकाइका भाइका बार्का गालाहोइ र्हिकाइहि, स्वर्गदुत र्हिकाइहि कालाउ न्हुसो,न्हिलोङ मेघ गर्जनगेलाइको  बारका  गाला लोहि | 
\v 4 उङ्को न्हिलोङ मे गर्जनगालागेलाइ ताइ-ताइको गाला ओल्लिपाहि, कालाउ का लेखेलि  तोम्का हिघाखा |  कालाउ ओदोङ बेला स्वर्गसो एसा दोअ्का गाला का हिङघा, इङ्को न्हिलोङ मे गर्जनगेलाइ  ओल्लिपाका गाला दोअ्का काथा मालेखे  इङ्को गेलाइहेङ म्होतेङ ताअ् |''
\v 5 कालाउ,का समुन्द्र कालाउ भोनोइता खोकोइ ताअ्का स्वर्गदुत ताइको दाम्पाहा खुर स्वर्गभारि तोल्हेका तिङ्घा |
\v 6 इङ्को हेलाउलाउबुङ सिन्हुतेङ हिका,  कालाउ वाको स्वर्ग  कालाउ  इङ्कोता हिका, काथागेलाइ पृथ्वि कालाउ इनता हिका, समुन्द्रगेलाइ कालाउ एन्ता हिका  गोताङ काथागेलाइ सिरजाइहि |  कालाउ सिरजाइन्हाका मिङ वा केरा चातेङ स्वर्गदुत दोअ्हि,''एला हिन्जा र्हुमलि मागोयाङ |
\v 7 इङ्को दिनागेलाइता जेलाउ न्हिलोङ स्वर्गदुत तुरहि म्होलि तियार जेङ्खे,परमेस्वर वाको बान्धाइति अगबक्तागेलाहेङ घोसाना पाका भाइपाङ परमेस्वरको म्होनाका रहस्य पुरा जेनावा | 
\v 8 कालाउ का आरोङ स्वर्गदुतसो ओदोङ गाला हिङ्घा, इङ्को गाला कासेहेङ दोअ्हि,''हाने कालाउ इङ्को खालि चर्म पातारा को मुठा थुमा जेदोङ स्वर्गदुतको खुरता हि | इदोइ ओङ्कोङ स्वर्गदुत हि ज्याइ समुन्द्र कालाउ भोनोइता जाअ्तेङहि |''
\v 9 एसापा का उङ्को स्वर्गदुतकोता हानिघा इङ्को म्हुइका लुमका चर्म पातारा कासेहेङ पिलि दोअ्तेङ र्हेहि | उङ्को स्वर्गदुत कासेहेङ दोअ्हि,''इदोइ म्हुइका चर्म पातारा चुम्पु कालाउ इङ्को चाअ् नाङ्को हामुता इदोइ डा:तावा, कालाउ नाङ्को नुइता इदोइ मह भाइपा ता:कावा |''
\v 10 एसापा का स्वर्गदुतको खुरसो इङ्को म्हुइका लुम्का चर्म पातारा र्हुघा कालाउ का इङ्को चाघा  , काङ्को नुइता इङ्को मह भाइपा ता:हि | कालाउ इङ्को चालि दोअ्तेङ इङ्को स्वाद हामुता डा:हि |
\v 11 कालाउ कासेहेङ दोअ्हि,''ना आरोङ हेलाउबुङ हेन्जाङ द्याङ्गेलाइहेङ जातिगेलाइहेङ, खाल-खालको भासागेलाइ कालाउ राजागेलाइको बारेता अगमबानि पालि गोयाङ |''
\c 11
\p \v 1 कालाउ न्हुसो दोङ्का ताङ्गाइका भाइका ( निगालो) एलोङ तेकिका लाठि पिहि, कासेहेङ दोअ्हि,''हाने कालाउ परमेस्वरको मुन्दिर कालाउ बेदिको  नाप दोङ,कालाउ इन्ता आराधाना पाकालाइको सङ्ख्या  गान्दे |
\v 2  कालाउ मुन्दिर बाहारको सालेङ लाअ्पि इङ्कोहेङ मादोङ,  उङ्को जाति-जातिलाइहेङ पिका हि, कालाउ इम्बालाइहेङ न्हेकुरि न्हे महिना थेकापा पबित्तरो सहरहेङ पाइतालाहोइ याङ्गिल्तेङ हिगिल्लावा |
\v 3  कालाउ का काङ्को न्हेलोङ  साक्सिगेलाइ खाबारा प्यावा ,कालाउ इम्बालाइ ए-हाजार न्हेसाइ सुम कुरि दिना थेकापा भाग्राको धाबा होङ्तेङ अगमबानि पाका सरबुङ  का प्याङ्का |'' 
\v 4 इदोइ न्हेमि साक्सिगेलाइ न्हेलोङ भद्रास्याको सिङ्गेलाइ कालाउ न्हेलोङ चेरा दानि जेदोङ पृथ्विको परमप्रभुको आगाता जाअ्का हि |
\v 5 एदि हासुबुङ द्याङ इम्बालाइहेङ हानि पालि भोखे पानु, इम्बालाइको नुइसो ओल्लिका मेहोइ  इम्बालाइको सतुरगेलाइहेङ नासापावा , हिदोइबुङ द्याङ इम्बालाइहेङ चोट पापालि इच्छा पाखे  पानु उङ्कोहेङ एन्साङ खालको सो वासेहेङ बुङ सेअ्ताङ |
\v 6 इदोइ इम्बालालाइ अगमबानि पातेङ हिका समयता बादेलसो फाइसालामाका मातिङ्पालि दोका  कालाउ वाइ माल्वाको दोअ्तेङ रोकिलि दोअ्का सरबुङ हि, इम्बालाइ दोफा चि हेङ हिति बानाइका सरबुङ हि | इम्बालाइ दोफा गोताङ खालको कस्त पृथ्विता पिगिल्का सरबुङ हि ,इम्बालाइदोफा  गोताङ खालको बिपति चुमाका सरबुङ हि | 
\v 7 जेलाउ इङ्को न्हेलोङ गवाहिगेलाइको ताइको प्रमान दोम्पालि दोअ्तेङ माओताका खारातासो ओल्लितेतेङ लोका इङ्को गपुस इम्बालाइदोफा धुमपातेङ जितितेङ  से:तावा | इदोइ इङ्को गपुस जेदोङ  पातालासो हुता ल्वावा | इङ्को गपुस इम्बालाइ झाराङहेङ जितियावा कालाउ इम्बालाइहेङ सेअ्तावा |
\v 8 इम्बालाइको लास  इङ्को माहान सहरको गल्लिता ह्यावा , जेदोङ सहरको रूपता सोदोम कालाउ मिस्रो सार्भि दोअ्खे,  सहरको इङ्को मिङ्गेलाइता बिसेस मानेहि |  ओदोङ सहरता नेलाइको ,जेता प्रभुहेङ क्रुस्ता ताङ्गाइतेङ सेअ्का हिघाहि |
\v 9 गोताङ हारागुतिया,जाति,भासा कालाउ दामाको द्याङ्गेलाइ सुमदिना आधा-दिना थेकापा वाको न्हेलोङ लासगेलाइहेङ खानावा , इङ्को लासहेङ लिअ्लि  माप्यावा |
\v 10 हाइपालिपानु  पृथ्विता हिका दयाङ्गेलाइ   इम्बालाइको सि:ता हाउसायावा ,आनान्द मानाइयावा कालाउ  ता-ताइमिता इम्बालाइ भोज पावा कालाउ एमिसो भेनेङ्हेङ उपहार प्यावा | हाइपालि पानु इदोइ न्हेमि अगमबक्तागेलाइ पृथ्विता हिका द्याङ्गेलाइहेङ उल्लिदुल्लिको याताना पिहि |
\v 11 कालाउ न्हुसो सुमदिना आधा दिनाता परमेस्वरसो लोका उङ्को जिवनको  हुसी न्हेमि अगमबक्तागेलाइता  ह्वापिहि | इम्बालाइ ताइको खोकोइता जाअ्हि, गोताङ दयाङ्गेलाइ ज्याइ इम्बालाइहेङ तिङ्हि कालाउ मेनाङ थिहि |
\v 12 कालाउ उङ्को अगमबक्तागेलाइ स्वर्गसो बारका गाला हिङ्हि,''इता हुता लोउ |''कालाउ उङ्को न्हेमि अगमबक्तागेलाइ बादेल हुता स्वर्ग हानिहि, इम्बालाइको सतुरगेलाइ इम्बालाइ खाङ्काताङ -खाङ्ताङ हुता हानिकाताङ पाका तिङ्हि |
\v 13 एन्सालाउदोङ इन्ता बारका भुइचाल हानिहि, सहरको तेतेङ भाग उन्धिहि, कालाउ न्हि-हाजार द्याङ्गेलाइ इङ्को भुइचालाता सि:हि |  आरु द्याङ्गेलाइ ज्याइ मासिहिहि इम्बालाइ ओसारापाहाङ थिहि,कालाउ इम्बालाइ स्वर्गको परमेस्वरहेङ महिमा पाहि |
\v 14 न्हेतेङ बिपति पुरा जेङ्हि,   ''खाङ्सु,  सुमतेङ बिपति धेमाङ लोदोङ्खे |''
\v 15 न्हितेङ स्वर्गदुत ताइको तुरहि म्होहि , कालाउ स्वर्गता एसा दोअ्का बारका-बारका गाला गुन्जिहि |  ''सुमिङ्को राइजि एला केलाइको परमप्रभु परमेस्वरको कालाउ ख्रिस्तको राइजि जेङ्का हि,| कालाउ वा हेलाउ-लाउबुङ राज्य पावा |''
\v 16  कालाउ उङ्को एकुरि द्या धर्मगुरुगेलाइ पुरिङ तुघुरपातेङ कालाउ परमेस्वरको आराधाना पाहि | इम्बालाइ उङ्को धर्म गुरुगेलाइ हि ज्याइ परमेस्वरको आगाता ताइको सिहासनता हिखे |
\v 17 इङ्को बा-बार्कालाइ दोअ्हि:'' हे परमप्रभु परमेस्वर सर्बशक्तिमान, केलाइ नासिहेङ धन्याबाद चढाइनाखे ,जाइ हिका हिना,  कालाउ जाइ  हिका हिघाना,   हाइपालिपानु ना ताइको माहान सरबुङ्को खुरहोइ थामिना कालाउ सासन पालि तेङ्ना |
\v 18 सुमिङ्को जाति-जातिगेलाइ ओसारपाङ क्रोधित जेङ्हि,कालाउ एला नाङ्को चेरताम्पाका समय हि, एला सि:का दयाङ्गेलाइको न्यायनिसाप पाका समय हि, एला,नाङ्को बानधाइतिगेलाइ कालाउ अगमबक्तागेलाइहेङ पुरुस्कार पाका समय हि,कालाउ नाङ्को पबित्तरो सेवकगेलाइहेङ पुरुस्कार पाका समय हि,  इङ्को बारका कालाउ म्हुइका जाइ नाङ्को मिङ्सो थिका द्याङ्गेलाइहेङ इनाम पिका, नासिहेङ इङ्को द्याङगेलाइहेङ नास पाका समय हि, जाइ पृथ्विको नास पाकालाइहेङ नासा पाली समय लोका हि |''
\v 19 कालाउ न्हुसो स्वर्गदुत परमेस्वरको मुन्दिर हिअ्हि,  इङ्को वाको मुन्दिर लिता पबित्तरो सन्दु हिघाहि |      परमेस्वर वाको दयाङगेलाइहेङ पिका करार हिघाहि,वाको मुन्दिरता तिङ्लि दोअ्खे | कालाउ इन्ता बिजिलि चिल्का हि,कालाउ  मेघ  गर्जनगेलाइको गाला लोहि, भुइचाल लोहि कालाउ हेन्जा  बार-बारका झोसे हुल्लि
\c 12
\p
\v 1 कालाउ न्हुसो स्वर्गता एलोङ भारभुसाइका चिन्हा देखा जेङहि, इन्ता एलोङ बेबाल हिघाहि ज्याए सान्हे धाबा भाइपाङ लागाइतेङ (होङ्तेङ) हिघाहि | जाइको पाइताला लिता तालि हिघाहि, वा पुरिङ्ता तेन्हे वटा फुरु लगाइका मुकुत हिघाहि,
\v 2 इङ्को बेबाल गान्दि तेअ्का हिघाहि वा तु-निन्चातेङ र्हिकाइहि हाइपालिपानु वा जामाल जेङ्पालि तोम्का बेला जेङ्दोङ घाखे |
\v 3 कालाउ आरोङ न्हुसो स्वर्गता भेनेङ चिन्ह देखा जेङ्हि: ,इन्ता एलोङ बारका अजिङ्गर पुय्या हिघाहि इङ्को अजिङ्गर पुय्याको न्हिलोङ पुरिङ कालाउ तेलोङ दाङ्गेलाइ हिघाहि | वाको जिउको पुरिङ्ता न्हिलोङ मुकुतगेलाइ तुअ्का इ:का अजिङ्गर हिघाहि |
\v 4 इङ्को बारका पुय्याको मेथोङहोइ बादेलको फुरुगेलाइको ए-भाग अङ्सो कोअ्तेङ पृथ्विता हुल्पापिहि | जेदोङ बेबाल जामाल जेङ्लि तियार हिघाहि | इङ्को पुय्या इङ्को बेबालको जामालको जोलोम जेङ्का सिङ उङ्को जामालहेङ चालि उङ्को बेबालको भेरपा जाअ्का हिघाखे |
\v 5 उङ्को बेबाल गोताङ जातिगेलाइहेङ चिरको डान्ठाहोइ सासन पालि एलोङ चानको जोलोम पिहि | वाको जामालहेङ परमेस्वर कोता तोअ्ल्हेतेङ वाको सिहासनता चुम्पुहि |
\v 6 उङ्को बेबाल चाहि मारालाका भोनोइ भारि खाअ्तेङ हानिहि,जेता ए-हाजार न्हेसाइ सुमकुरी दिना थेकापा वासेहेङ सामाराइयावा दोअ्तेङ परमेस्वर वाको भाअ्सिङ थामे तियार पातेङ ताअ्पिका हिघाहि |
\v 7 कालाउ न्हुसो स्वर्गता धुम जेङ्हि, माइकल कालाउ वाको दुतगेलाइ इङ्को अजिङ्गर दोफा धुम पाहि | अजिङ्गरगेलाइ कालाउ वाको दुतगेलाइ बुङ धुम पाहि |
\v 8 कालाउ इङ्को बारका अजिङ्गरगेलाइ हारेहि, हाइपालिपानु इम्बालाइ इङ्को झोको सर्बुङसाइका मान्थुघाहि, इम्बालाइको भाअ्सिङ स्वर्गता ताइको थामे गुमाइ पाहि |
\v 9 इङ्को अजिङ्गरहेङ कालाउ वाको दुतगेलाइ सुधाङ पृथ्विता थाइगिल्हि, | इङ्को बारका अजिङ्गर ओदोङ प्राचिन अजिङ्गर हिघाहि, जाइहेङ दियाबलस (माकुनु साइतान दोअ्खे) दोअ्खे | इङ्को गोताङ सुमिङ्हेङ दोङ मारेम्का काम भारि चुम्पुखे | वाको दुतगेलाइ सुधाङ वा दोफाङ पृथ्वि लेता थाइगिल्हि |
\v 10 कालाउ का स्वर्गता एसा दोअ्का बारका गाला हिङ्घा: केलाइको परमेस्वरको बिजय,सरबुङ,कालाउ राइजि कालाउ वाको ख्रिस्तको खाबारा एला लोका हि | हाइपालिपानु केलाइको ओनेगेलाइहेङ दोसिलि लागाइका, जाइ केलाइको परमेस्वरको आगाता न्हिसिन नितिम दोसिलितेङ हिघाहि | इङ्कोहेङ लेता थाइगिल्का हि |
\v 11 केलाइको ओनेगेलाइ वासेहेङ थुमाको हिति कालाउ सत्ये गवाहिको वचन कारन पातेङ वासेहेङ जितेका हि | इम्बालाइ ताइको जिवनहेङ सि:का थेकापाङ्बुङ ज्यानको माया मापाहि | ओदोङ भाअ्सिङ इम्बालाइ सि:लि माथिहि |
\v 12 ओदोङ भाअ्सिङ हे स्वर्गता हिकालाइ नेलाइ लेङ्चासु ,कालाउ पृथ्वि कालाउ समुन्द्रहेङ धिक्कार हि! हाइपालिदोनु वाको समय वासेहेङ थाहा हि, कि आतुइसा हि कालाउ दियाबलस एकदम चेरताम्पाकाताङ इम्बालाइकोता लेता लोका हि |
\v 13 जेलाउ इङ्को अजिङ्गर तिङ्हि कि ताइमिहेङ पृथ्वि लेता थाइगिल्का हि ,कालाउ वा उङ्को चानको जोलोम पिका उङ्को बेबालहेङ गिल्हि |
\v 14 कालाउ उङ्को बेबालाइहेङ इङ्को पुयाको आगासो उदादाङ्का थामेता हानीलि बार्का गाधेलको न्हेलोङ पाखेना पिहि, ओदोङ भाअ्सिङ वा इङ्को थामेसो उराइतेङ हानिलि दोअ्घाखे जाइ उडाडाङ्का थामेता वाको भाअ्सिङ तियार पापिका हिघाहि | इङ्को थामेता सुम-बासार आधा बासार थेकापा वासिहेङ रेम्फा सामाराइका हिघाहि, इन्ता वा इङ्को पुय्यासो दुरे हिलि दोघाखे |
\v 15 कालाउ इङ्को अजिङ्गर ताइको नुइसो झोराको भाइपाङ चि उल्लापाहि ताकि इङ्को बेबालहेङ बानेहोइ झोपाको दोअ्तेङ वासेहेङ मोपालि दोअ्धाङ |
\v 16 कालाउ इङ्को बेबालहेङ पृथ्वि साधाइहि पृथ्वि ताइको नुइ हिअ्हि कालाउ इङ्को पुय्या नुइसो ओल्लिपाका झोरासो ओल्लिका चि निअ्हि |
\v 17 कालाउ इङ्को अजिङ्गर उङ्को बेबालदोफा मारफाङ चेरताम्पाहि, इङ्को अजिङगर उङ्को बेबालको आरु बाकि हिका जामालाइको बिरुद्ता धुम पालि हानिहि | उङ्को बेबालको जामालाइ इम्बालाइ हिघाहि | जाइ परमेस्वरको आदेस पालन पाघाखे |
\v 18 येसु:को धिरपाका सत्ये गवाहि पिखे |कालाउ इङ्को बार्का अजिङ्गर पुय्या समुन्द्रको काम्भेता जाअ्हि |
\c 13
\p \v 1 कालाउ न्हुसो समुन्द्रसो एलोङ गपुस उल्लितेङ लोका तिङ्घा,  इङ्कोको तेलोङ दाङ हिघाहि कालाउ न्हिलोङ पुरिङ हिघाहि | इङ्कोको गोताङ दाङ्ता एलोङ मुकुट हिघाहि , इङ्कोको गोताङ पुरिङ्ता परमेस्वरहेङ मन्दा माताका मिङ गेलाइ लेखेना हिघाहि |
\v 2 इङ्को गपुस नाइभिरिको भाइका   हिघाहि खोकोइ लोकारा भाइका  तिङ्घाखे, वाको खुवाको भाइका नुइ हिघाहि | इङ्को अजिङ्गर इङ्को गपुसहेङ ताइको गोताङ सरबुङ,वाको सिहासन कालाउ माहान खाबारा पिहि |
\v 3  इङ्को गपुसको एलोङ पुरिङता बारका पेचारा जेङ्का हिघाहि कालाउ वाको पेचारा एल्हि | कालाउ  गोताङ सुमिङको  द्याङ्गेलाइ भारभुसाइहि कालाउ झाराङ इङ्को गपुसहेङ पिताइहि |
\v 4 द्याङ्गेलाइ इङ्को अजिङ्गर पुय्याको पुजा पाघाखे, हाइपालि पानु इङ्को पुय्या ताइको सरबुङ इङ्को गपुसहेङ पिका हिघाहि | कालाउ द्याङ्गेलाइ इङ्को गपुसको एसा दोअ्तेङ पुजा पाहि, इङ्को भाइका आरु हासु हि हि'?''    वाको बिरुदृता  हासु धुम पालि द्वावा ?''
\v 5 इङ्को गपुसहेङ आहाङकारि वचन कालाउ परमेस्वरहेङ मन्दा माताका काथागेलाइ दोअ्लि कालाउ फादेरलि अनुमति पिहि ,इङ्को गपुसहेङ न्हे कुरि न्हे महिना थेकापा वाको सरबुङ  चालाइलि खाबारा पिहि |
\v 6 इङ्को गपुस परमेस्वरको पक्स्यता मारेम्का काथा दोअ्लि नुइ हिअ्हि इङ्को गपुस परमेस्वरको मिङ्को बिरुद्द,इङ्को थामेको बिरुद्द जेता परमेस्वर हिखे कालाउ इङ्को गोताङ,जाइ स्वर्गता हिखे ओबालाइको बिरुद्द काथा पाहि |
\v 7 इङ्को गपुसहेङ परमेस्वरको पबित्तरो द्याङ्गेलाइको बिरुद्दता धुम पालि कालाउ ओबालाइहेङ जितिलि सरबुङ पिका हिघाहि | इङ्को गपुसहेङ गोताङ जाति,हारा गुतिया,(बंस) भासा कालाउ राइजि हुता खाबारा पिका हिघाहि |
\v 8 गोताङ द्याङ्गेलाइ ज्याइ पृथ्विता हिखे,इङ्को गपुसको पुजा पावा, कालाउ इम्बालाइ,जाइको मिङ सुमिङ्को सिरजाइका सोङ्दोङ सेअ्न्हाका थुमाको जिवनको कितावता लेखेका मान्थु |
\v 9 जाइको न्होतेङ हिनु वा हिनाको |
\v 10 हिदोइबुङ द्याङ एमि कैदि जेङ्लि गोइनु,कालाउ उङ्को दयाङ कैदि जेङलिदोङ गोयाङ | हिदोइबुङ द्याङ तरवारहोइ सेअ्न्हालि गोइहे पानि,इङ्को द्याङ तरबारहोइदोङ सेअ्नावा |   याको मतलब चा हि कि परमेस्वरको पबित्तरो द्याङ्गेलाइ दोफा धर्य कालाउ खान्धुरि  इदोइ ताङ हि |
\v 11 कालाउ न्हुसो का आरोङ भेनाङ गपुसहेङ पृथ्विसो  ओल्लितेङ लोका तिङ्घा , इङ्को को थुमाको भाइका न्हेलोङ दाङ हिघाहि,कालाउ इङ्को बारका आजिङ्गर पुय्याको भाइपाङ काथा पाधाखे |
\v 12 इङ्को गपुस लाङ गपुसको आगाता जाअ्खे , कालाउ लाङ गपुस भाइपाङ  सारा सरबुङको चालाइखे | वा इङ्को सरबुङ  कालाउ पृथ्विता हिका गोताङ द्याङ्गेलाइहेङ लाङ गपुसको पुजा पालि लागाइखे | जाइ लाङ गपुस हि जाइको पुरिङ्ता सि:लि तोम्पाका आइका पेचारा एल्का हिघाहि |
\v 13 न्हेतेङ गपुस द्याङ्गेलाइको मिसियाको आगाताबादेलसो मे पृथ्विता हुल्पाका बार-बारका चिन्हागेलाइबुङ  इङ्को  पाहि  |
\v 14 इङ्को न्हेतेङ गपुस वासेहेङ पिका सरबुङ चालाइतेङ पृथ्विता हिका द्याङ्गेलाइहेङ धोका पिखे , इङ्को इदोइ भारभुसाइका गेलाइ लाङ गपुसको सेवाको भाअ्सिङ सरबुङ पिका हि,   न्हेतेङ गपुस लाङ गपुसहेङ इज्जत पालिको भाअ्सिङ द्याङ्गेलाइहेङ एलोङ मुर्ति बानाइलि आदेस पिहि |इङ्को इदोइदोङ गपुस हि जाइहेङ तरवारको चोट निङ्चाका हिघाहि,कालाउ बुङ मासिहि |
\v 15 इङ्को न्हेतेङ गपुसहेङ इङ्को लाङ गपुसको मुर्तिहेङ सिन्हुपाका सरबुङ पिका हिघाहि , कालाउ इङ्को मुर्ति नुइ धुइलि द्वाको, कालाउ इङ्कोहेङ पुजा मापाका झाराङहेङ सेअ्ताको | 
\v 16  इङ्को न्हेतेङ गपुस बार्का कालाउ म्हुइका,धनि कालाउ गरिब,मुक्त लाअ्पालि कालाउ बान्धाइति,झाराङ द्याङ्गेलाइहेङ इम्बालाइको दाम्पाहा खुर माकुनु कापालाता चिन्ह लागाइलि बाध्येता पाहि |
\v 17 या चिन्ह हिका द्याङ्गेलाइ बाहेक हासुबुङ हाइदोबुङ चोल्लि कालाउ पिलि मादोअ्घाखे |  कालाउ इङ्को चिन्हा गपुसको मिङ कालाउ इङ्कोको मिङ्को सङ्ख्या हिघाहि |
\v 18 बुद्दि  मति  एडोइताङ हि: जाइको सम्झिका सरबुङ हि,  वा इङ्को  गपुसको  सङ्ख्या जोरेयाको,  हाइपालि दोनु इङ्को इदोइबुङ द्याङ्को  सङ्ख्या हि,   कालाउ इङ्को सङ्ख्या चाहि इदोइ  ६६६ हि |
\c 14
\p \v 1 कालाउ का खाङ्घा सियोनको आरदाङ्ता थुमा जाअ्तेङ हिका का तिङ्घा |वाको दोफा ए-लाख न्हेकुरि दया हाजार हिघाहि,  जाइको कापालाता वाको मिङ कालाउ वाको आबाको मिङ लेखिका हिघाहि |
\v 2 कालाउ का बाने लोका भाइका बारका गर्जनको गाला  स्वर्गसो लोका हिङ्घा | का हिङ्का गाला बिना बाजाइकालाइ बाजाइतेङ हिका बिनाको गाला भाइका हिघाहि |
\v 3 सिहासनको  कालाउ  इङ्को द्या हुसि हिका प्रानिगेलाइको कालाउ धर्म गुरुगेलाइको आगाउरि इम्बालाइ एनोङ नावा ले लेघाहि | खिनिङ इङ्को द्याङ्गेलाइ जाइ नावा ले धिरलि दोअ्हि,ए-लाख न्हेकुरि द्या हाजार हिघाहि जाइहेङ पृथ्विसो मोल तिरितेङ लाअ्पाका हिघाहि  आरू बोमि हासुबुङ इङ्को ले धिरलि मादोहि |
\v 4 इदोइ ए-लाख न्हेकुरि द्या हाजार द्याङ्गेलाइ जाइ बेबालाइ-बेजानगेलाइ दोफा इन्सिका मारेम्का पाप कामगेलाइ हाइदोङ पाका मान्थुघाही पाहि | कालाउ स्वयम ताइमिहेङ सुद्द ताअ्का  हिघाहि | इम्बालाइ परमेस्वरको थुमा जोसोङ  हानेहि ओसोङ पिताइ  पुका एबालाइदोङ | इदोइ ए-लाख न्हेकुरि द्या हाजारहेङ पृथ्विको द्याङ्गेलाइसो मोल तिरितेङ मुक्त पाका हिघाहि | परमेस्वर कालाउ परमेस्वरको लाङ फल थुमाहेङ  अर्पन  पाका इम्बालाइदोङ लाङ द्याङ्गेलाइ हिघाहि |
\v 5 इम्बालाइको नुइता हिदोइबुङ धाताइका काथा मानिङ्न्हाहि, इम्बालाइको हाइकोबुङ दोसि मान्थुघाहि |
\v 6 कालाउ का भेनाङ स्वर्गदुतहेङ मध्य  बादेलता उराइतेङ हिका तिङ्घा | पृथ्विता हिका गोताङ ,जाति,भासा ,  राइजि,  हारा गुतियाहेङ  द्याङ्गेलाइहेङ  अनन्त थेकापाको  ये:बानाल पालिको भाअ्सिङ उङ्को स्वर्गदुत हिघाहि |
\v 7 उङ्को स्वर्गदुत बार्का गालाता दोअ्हि''परमेस्वरहेङ थिसु कालाउ वाको महिमा पासु |    हाइपालिपानु वाको  इन्साफ पालि समय लोका हि, जाइ स्वर्ग,पृथ्वि,समुन्द्र कालाउ चिको मुर्का मुलगेलाइ  सिरजाइकाहेङ  सेउपासु |''
\v 8 कालाउ न्हेतेङ स्वर्गदुत एसा दोअ्काताङ नहु-न्हु हानिहि ,'' नासा हि ! जाति-जातिहेङ ताइको कासिबेरिको  क्रोधको दाखरस आम्लि लागाइका  माहान बेबिलोनको पतन जेङ्हि |''
\v 9 कालाउ सुमतेङ स्वर्गदुत बारका गालाहोइ एसा दोअ्काताङ इम्बालाइको दोफा लोहि, |  '' एदि हिदोइबुङ  द्याङ इङ्को गपुस कालाउ इङ्कोको  गपुसको मुर्तिहेङ  पुजिना ,कालाउ ताइको कापाल कालाउ खुरता गपुसको चिन्ह ताअ्न्हा पानु, 
\v 10  उङ्को  द्याङ्बुङ  वाको  क्रोधको दाखरस जाम बातिता हाइदोङ मामिसालाइसिङ तियार पाका  परमेस्वरको  क्रोधको जाम बाटिता ओसारा ताअ् दाखरस आमावा ,  कालाउ पबित्त्तरो स्वर्गदुतगेलाइ कालाउ थुमाको आगाता गाअ्गाअ्का मेको वाङ्खाराको खाराता वासिहेङ  सहिलि मादोअ्का याताना  प्यावा |
\v 11 कालाउ इम्बालाइको भाअ्सिङ कस्तदायक धुवा हेलाउ-लाउबुङ  हुता हानेतेङ ह्यावा | उङ्को दयाङ्गेलाइ  इदोइदोङ  जाइ  इङ्को गपुसको कालाउ इङ्को मुर्तिको पुजा पावा वाको मिङ्को साप  चोपावा,इम्बालाइ न्हिसिन नितिम हेलाउबुङ  सुकापा माह्यावा |
\v 12 परमेस्वरको आदेसगेलाइको पालन  पालि गोइखे कालाउ ताइको खान्धुरि येसु: दोफा ताअ्लि परमेस्वरको सेवकगेलाइको धैर्य इदोइताङ हि  | 
\v 13 कालाउ,का स्वर्गसो लोका इसिका दोअ्काताङपाका,गाला हिङ्घा,''इदोइ लेखेसु:   एला उसो परमप्रभुता  सि:कालाइ  धन्यको हि |''आत्मा दोअ्खे,''एइ,या सत्ये हि | उङ्को दयाङ्गेलाइ इम्बालाइको थाङका ता-ताइको परिस्रमसो माइसाचावा हाइपालिपानु इम्बालाइ पाका कामगेलाइ ओबालाइदोफाङ हानावावा |''
\v 14 कालाउ का खाङ्घा कालाउ काङ्को आगाता इन्ता एनोङ  जे:का बादेल हिघाहि, इङ्को जे:का बादेलता   हुता योम्तेङ हिका  द्याङ्को चान भाइका एमिहेङ  तिङ्घा | वाको पुरिङ्ता सोनोको भाइका मुकुत हिघाहि कालाउ खुरता  एनोङ चु:का काचिया हिघाहि |
\v 15 कालाउ मुन्दिरको बाहार भेनाङ स्वर्गदुत लोहि, उङ्को स्वर्गदुत बादेलहुता,''योम्तेङ हिकालाइहेङ बारका गालाहोइ दोअ्हि ,  ''नाङ्को''काचिया चुमा कालाउ  'उम'  चे  |  हाइपालिपानु   चेका समय लोका हि,  हाइपालिदोनु  पृथ्विता उम गोताङ  मिङ्लि दोअ्होइ   |
\v 16 एसापा  बादेलता  हुता योम्तेङ हिका,  ताइको  काचिया पृथ्विहुता चालाइहि | कालाउ पृथ्विता  सेका उम चेहि |
\v 17 कालाउ स्वर्गता हिका मुन्दिरसो  भेनाङ स्वर्गदुत  बाहार ओल्लिहि | उङ्को स्वर्गदुत दोफाबुङ चु:का काचिया हिघाहि |
\v 18 कालाउ न्हुसो बेदिसो भेनेङ स्वर्गदुत लोहि, उङ्को स्वर्गदुतको मे हुता खाबारा हिघाहि | उङ्को स्वर्गदुत धार हिका चु:का काचिया हिका स्वर्गदुतहेङ दोअ्हि |   ना ,''नाङ्को चु:का काचिया चुमा कालाउ पृथ्विको अङ्गुर बागाइचासो अङ्गुरको झुप्पा चुमातेङ जोम्पा |  हाइपालिपानु  पृथ्विको अङ्गुरगेलाइ गोताङ  मिङ्लि दोअ्होइ  |
\v 19 इङ्को स्वर्गदुत वाको काचिया पृथ्विहुता चालाइहि ,कालाउ स्वर्गदुत पृथ्विको अङ्गुरगेलाइ जोम्पाहि | कालाउ  इङ्कोहेङ परमेस्वरको  क्रोडको  बारका अङ्गुर पेलिका कोलता ह्वापिहि |
\v 20 सहर बाहार दाख दानिता अङ्गुर याङ्हि,  दाख दानि बाहार हिति हो:हि | इङ्को  हिति  ओह्याकोको लागाम थिकापा पुगिपा वाङ्खाराका  हिघाहि,   कालाउ सुमसाइ  माइल थिकापा  फारापा हिघाहि |
\c 15
\p \v 1  कालाउ का स्वर्गता भेनेङ  भारबुसाइका चिन्हा तिङ्घा, इङ्को माहान काल हिघाहि | इन्ता न्हिलोङ बिपति चुमाका स्वर्गदुतगेलाइ हिघाहि | इङ्को न्हुसोको आपतगेलाइ हिघाहि , हाइपालिपानु इदोइ आपतगेलाइ न्हुसो परमेस्वरको  क्रोड दोअ्का हि |
\v 2 का मे दोफा मिसालाइनाका कासको समुन्द्र भाइकाङ आमेने तिङ्घा ,गोताङ द्याङ्गेलाइ जाइ इङ्को गपुस कालाउ वाको मुर्ति कालाउ वाको मिङ को सङ्ख्यागेलाइ हुता बिजय निङ्कालाइ,    ताइको खुरता    परमेस्वरको बिना चुमाहि | इङ्को  कासको समुन्द्रको  कम्भेता  जाअ्तेङ हिघाहि |
\v 3 इम्बालाइ एसा दोअ्काताङ  एपरमेस्वरको बान्धाइति मोसाको  'ले'  कालाउ परमेस्वरको थुमाको लेकाताङ हिघाहि |'' हे परमप्रभु परमेस्वर,सारबुसाइका,नाङ्को जेदोङ काम,माहान कालाउ;भारबुसाइका  हि,|   जेलाउ लाउकोबुङ  महाराजा ,नाङ्को दामा गोताङ सहि हि कालाउ सत्ये हि |
\v 4 हे परमप्रभु,  ना दोफा हासु माथ्यावा रो ?  कालाउ नाङ्को मिङ्को महिमा हासु मापावा ? | हाइपालिपानु ना खिनिङ पबित्तरो हिना | गोताङ जातिको द्याङ्गेलाइ ल्वाङ कालाउ नाङ्को आगाता सेउ पावा,हाइपालिपानु इदोइ नाङ्को धार्मिक कामगेलाइ प्रकत जेङ्हि जेदोङ सहि हि |''
\v 5 कालाउ का स्वर्गता गवाहिको  मण्डपको मुन्दिर तिङ्घा जेदोङ हिन्हा हि |
\v 6 कालाउ न्हिलोङ बिपतिगेलाइ चुमाका स्वर्गदुत गेलाइ मुन्दिर बाहार लोहि | इम्बालाइ जाहाका मलमलको धावा लोखन होङ्का हिघाहि, इम्बालाइ ताइको तुम्ताता सोनाको भाइका पत्तिहोइ धेउका हिघाहि |
\v 7 कालाउ द्यालोङ मध्ये एलोङ हुसिहिका गपुस उङ्को न्हिलोङ स्वर्गदुतगेलाइ न्हिलोङ सोना भाइका दारु पिहि | इङ्को जाम बात्ति गेलाइ हेलाउलाउबुङ बान्चितेङ हिका परमेस्वरको क्रोडहोइ पोङ्घाका हिघाहि जेदोङ हेलाउलाउबुङ ह्यावा |...
\v 8 कालाउ परमेस्वरको महिमा कालाउ वाको सरबुङ्को कारनहोइ  मुन्दिर धुवाहोइ पोङ्घाहि |  उङ्को  न्हिलोङ स्वर्गदुतको न्हिलोङ बिपतिगेलाइ पुरा माजेम्पाभरि मुन्दिरलिता हासुबुङ दुल्लि मादोहि |
\c 16
\p \v 1 कालाउ का मुन्दिर लोका एनोङ बारका गालाहोइ , इङ्को  न्हिलोङ स्वर्गदुतगेलाइ दोअ्हि,''हाने कालाउ परमेस्वरको   क्रोड  (चेर ताङ्का) न्हिलोङ जाम बात्तिगेलाइ पृथ्विता हुपि |''
\v 2 कालाउ एतेङ स्वर्गदुत हानितेङ ताइको जाम बात्ति पृथ्विहुता  हुपिहि,कालाउ एन्सा पानाङ इङ्को गपुसको चिन्ह हिकालाइ कालाउ इङ्को गपुसको साप हिका कालाउ इङ्को मुर्तिहेङ पुजिका झाराङ द्याङ्गेलाइहेङ मेनाङ दुःख दायक जेङ्हि कालाउ तुइराङ गेने-गनेका पेचेरा गेलाइ जेङ्हि | 
\v 3 न्हेतेङ स्वर्गदुत समुन्द्रता ताइको जाम बाति हुहि ,कालाउ समुन्द्रता सि:का द्याङको हिति भाइपा जेङ्हि | समुन्द्रता हिका गोताङ हुसिहिका जन्तुगेलाइ सि:हि |
\v 4 सुमतेङ स्वर्गदुत ताइको जाम बात्ति झोरागेलाइता कालाउ चिको मुरका थामेता हुपिहि,   कालाउ चिको गोताङ मुहानगेलाइ हितिदोङ जेङ्हि |  
\v 5 कालाउ का चिको जिम्मा र्-हुका स्वर्गदुत एसा दोअ्का हिङ्घा: ''ना दोङ एलोङ इन्सापता नियानिसाप  हिना, जाइ ना हिका हिना,  जाइ हिका हिघाखेना नादोङ एलोङ ''हे पबित्तरो परमेस्वर |   हाइपालिपानु  ''ना एसापा  निया निसापगेलाइ पाका हिना,
\v 6 हाइपालिपानु  इम्बालाइ नाङ्को पबित्तरो सेवकगेलाइ कालाउ नाङ्को अगमबक्तागेलाइको हिति होपापिका हि |   कालाउ इम्बालाइहेङ ना हिति आम्लि पिका हिना , इम्बालाइ इङ्कोङ निङ्लि गोइका  हि |''
\v 7 कालाउ का बेदिसो एसा दोअ्काताङ पाका हिङ्घा: ''हे, परमप्रभु परमेस्वर,सरबुङ्साइका नाङ्को न्याय सत्ये कालाउ उचित हि |''
\v 8 कालाउ द्यातेङ स्वर्गदुत ताइको जामबाति तालि हुता हुपिही,  तालिहेङ द्याङ्गेलाइ 'मे'  धाङ्काहोइ ओपालि सरबुङ पिहि |
\v 9 द्याङ्गेलाइ ओसारा सानेको धाङ्काहोइ ओहि, कालाउ इङ्को द्याङ्गेलाइ माहाबिपतिगेलाइ हुता सरबुङ हिका परमेस्वरको मिङ्ता मन्दामाताहि  हि | कालाउ दयाङ्गेलाइ पास्ताइ पालि कालाउ परमेस्वरहेङ महिमा पिलि इन्कार पाहि |
\v 10 कालाउ नातेङ स्वर्गदुत ताइको जाम बात्ति गपुसको सिहासनहुता हुपिहि,  कालाउ गपुसको राइजिता कितिकितिका ठुम्नाहि, द्याङ्गेलाइ कस्तको कारन होइ देतोङ चिहि |
\v 11 द्याङ्गेलाइ इम्बालाइको निङ्का पिडा कालाउ पेचारा को कारनसो स्वर्गको परमेस्वरहेङ सराप पिहि | कालाउ इम्बालाइ ताइको आखेका कामको भासिङ पास्ताइलि माकिहि  भरू इन्कार पाहि |
\v 12 तुटेङ स्वर्गदुत ताइको जाम बात्ति ओसारापा बारका बिसाल झोरा युफ्रितिसता हुहि, नुहेसो तेतेङ लोलि गोइका राजागेलाइको दामा बानाइलिको भाअ्सिङ इङ्को झोराको चि सिअ्हि |
\v 13 कालाउ का सुमलोङ  सिकाका  दुस्त आत्मागेलाइ तिङ्घा जेदोङ चोम्फे भाइपा तिङ्घाखे , इम्बालाइ इङ्को अजिङ्गर पुय्याको नुइसो,इङ्को गपुसको नुइसो कालाउ धाताइका अगमबक्ताको नुइसो ओल्लिहि |
\v 14 इदोइ दुस्त आत्मागेलाइ चामात्कारर तिङ्पाका आत्मा हिघाहि, इम्बालाइको चामात्कार पाका सरबुङ हिघाहि | इङ्को दुस्त आत्मागेलाइ सुमिङको गोताङ राजागेलाइकोता हानिखे , कालाउ इम्बालाइ सरबुसाइका परमेस्वरको माहा-दिवसता धुम पालि राजागेलाइ जोम्लि हानिखे |
\v 15 'खाङ्सु ! का चोर भाइपाङ्पातेङ  ल्वाङका |  इङ्को धन्य हि जेदोङ द्याङ माजिमसिङ हिखे, कालाउ ताइको धावा लोखनगेलाइ ताइदोफा ताअ्खे | माकुनुते वा नाङ्घाइ ट्यावा, कालाउ वाको नाङ्घाइ हितेङ लेदेरतेङ हिका तिनावा |''
\v 16 कालाउ न्हुसो उङ्को दुस्त आत्मागेलाइ  राजागेलाइहेङ इङ्को थामेता जोम्पाहि जाइहेङ हिब्रु भासाता अर्मागेदोन दोअ्खे |
\v 17 न्हितेङ स्वर्गदुत ताइको जाम बात्ति भेरमाता हुहि ,कलाउ मुन्दिरको सिहासनसो एसा दोअ्काता पाका बारका गाला लोहि ,''या एला दोहोइ |''
\v 18 कालाउ बिजिलि चिल्काहि,कालाउ चिलाउ-चिलाउका,गाला जेङ्हि कालाउ बारका भुइचाल हानिहि | इङ्को भुइचाल द्याङ्गेलाइ पृथ्विता सिरजाइ नाकासो पृथ्वीता हेलाउबुङ इसिका माजेङ्हि |  
\v 19 इङ्को बिसाल नगर सुम भागता धेअ्नाहि,  कालाउ  सारभि -सारभिको नगरगेलाइ नासा हि | कालाउ परमेस्वरहेङ महान बेबिलोन याद लोहि,  कालाउ वा ताइको क्रोडको थिलिगोइगोइका गोराहोइ पोङ्घाका जामबाति इङ्कोहेङ आ|म्लि पिहि |
\v 20 गोताङ 'रा'गेलाइ मोअ्तेङ हानिहि,  कालाउ इन्ता लाखगेलाइ बेपाता जेङ्जि |
\v 21 बारका-बारका झोसेगेलाइ बादेलसो द्याङ्गेलाइहुता हुल्हि, इदोइ झोसेगेलाइ गोताङको ल्हिका एन्साङ  न्हेकुरि-न्हेकुरि किलोग्रामको  हिघाहि | द्याङ्गेलाइ परमेस्वरहेङ या झोसेसो निङ्का कस्तको कारन साराप पिहि | इङ्को कस्त एलोङ सहिलि मादोका कस्त हिघाहि |
\c 17
\p \v 1 न्हिलोङ जाम बातिगेलाइ हिका स्वर्गदुतगेलाइ मध्ये एअ्मि लोहि कालाउ दोअ्हि,''लोउ,का नासेहेङ इङ्को दण्ड तिमपाङ्का जाइ इङ्को  हेन्जा चिगेलाइता  योम्तेङ हिका उङ्को  माहा पातर्निहेङ  (बेस्या) |
\v 2 पृथ्विको राजागेलाइ वा दोफा लुचाकाहि पृथ्विको द्याङ्गेलाइ वाकोदोफा जिम्तेङ दाखरस आम्तेङ मान्हा भाइपा मान्हातेङ हि |''
\v 3 कालाउ इङ्को स्वर्गदुत कासेहेङ आत्माता  फुटेङ उदाडाङ्का थामेता चुम्पुहि ,इन्ता का एलोङ चिल्काका तिरिहेङ इका रङ्को गपुस हुता योम्का निङ्घा |इङ्को गपुस जेदोङ परमेस्वरको बदनामि लेखेका मिङ्गेलाइ पोङ्घाका  हिघाहि | इङ्को गपुसको न्हिलोङ पुरुङ कालाउ ते-लोङ धाङ्गेलाइ हिघाहि |
\v 4 उङ्को बेबाल नेल्पा कालाउ इका रंङ्को धावा लोखन बोअ्का हिघाहि | कालाउ वा इङ्को सिका सोना,रत्न कालाउ मोतिगेलाइहोइ सान्साइतेङ हिघाहि |  कालाउ मेनाङ सिकानाङ भाइका वाको  कासिबेरिको असुद्द  काथागेलाइहोइ  पोङ्घाका एलोङ सोनाको   जाम बाति  खुरता चुमका हिघाहि | 
\v 5 वाको कापालाता एनोङ उपाधि लेखेका हिघाहि : इङ्को उपाधिको म्होनाकाको माने हि |  पृथ्विको पातरनिगेलाइ  कालाउ सिकाका काथापाकालाइको आमाइ ,माहान बेबिलोन |
\v 6 कालाउ का उङ्को बेबालहेङ परमेस्वरको पबित्तरो द्याङ्गेलाइको कालाउ ज्याइ येसु:ता ताइको    खान्धुरि दोअ्का हिघाहि इम्बालाइको हिति आम्तेङ म्हाका हिघाहि | जेलाउ का उङ्को बेबालहोङ तिङघा,का पुराङ भारबुसाइघा |
\v 7 जेलाउ इङ्को स्वर्गदुत कासेहेङ दोअ्हि,''ना हाइपालि भारबुसाइना ? का नासेहेङ इङ्को बेबालको कालाउ वा ताङ्का गपुसको ज्याइको न्हिलोङ पुरुङको कालाउ तेलोङ दाङ हि म्होनाका को माने दोअ्प्याङका |
\v 8 इङ्को गपुस ज्याइहेङ ना तिङना,एलोङ समयता बान्चिका हिघाहि | कालाउ एला इङ्को गपुस बान्चिका मान्थु | कालाउबुङ इङ्को गपुसबान्चियाङ कालाउ चिल वाङवाङका खारासो उल्लितेङ नासालि हानावा,प्थ्विता हिका दयाङगेलाइ भारबुसाइ यावावा | जेलाउ इम्बालाइ इङ्को गपुस तिनावा इम्बालाइ भारभुसाइयावा हाइपालि पानु एलोङ ( ए) समयता इङ्को गपुस बान्चिका हिघाहि,एला बान्चिका मान्थु,कालाउ इङ्को आरोङ ल्वाङ | इदोइ दयाङगेलाइ इङ्को गेलाइ ज्याइको मिङगेलाइ सुमिङको सिरजाइ जेङकासोङ जिबनको पुस्तकता लेखेका मान्थु |
\v 9 यासेहेङ बुझिलिको भाअ्सिङ नासेहेङ ग्यानपुर्न हृदयको खाचो हि | इङ्को गपुसता हिका न्हिलोङ पुरुङ गेलाइ न्हिलोङ रा गेलाइ (पाहाड़) जेता उङ्को बेबाल हिखे | इम्बालाइ न्हिलोङ राजागेलाइ दोङ हि |
\v 10  नालोङ राजागेलाइ सिलि दोहोइ | एमि राजा एलाबुङ बान्चिका हि | कालाउ न्हुसोको राजा लोदोङखे | जेलाउ वा,ल्वावा,आतुङसा समय खिनिङ ह्यावा |
\v 11 इङ्को गपुस ज्याइ ए(एलोङ) समयता बान्चिका हिघाहि,कालाउ एला सि:का हि,उङ्को एयलोङ राजा | उङ्को एयलोङ राजाबुङ लाङ न्हिलोङ राजागेलाइको मध्येको एमि कालाउ इङ्को नासालिको भाअ्सिङ हानावा |
\v 12 'ना तिङका तेलोङ दाङगेलाइ तेलोङ राजागेलाइ हि | इदोइ (  इदोइ,एदोइ) राजागेलाइ एला थेकापा राइजि पाका मान्थु | कालाउ नेलाइ ए घण्टा को भाअ्सिङ इङ्को गपुसदोफा सासन पाका खाबारा निनावा |
\v 13 एदोइ गोताङ झाराङ तेलोङ राजागेलाइको एलोङदोङ उदेस्य हि | कालाउ इम्बालाइ ताइको सरबुङ कालाउ खाबारा इङ्को गपुसहेङ प्यावा |
\v 14 इम्बालाइ परमेस्वरको थुमादोफा धुम पावा | कालाउ परमेस्वरको थुमा ओबालाइहेङ हारिपावा, हाइपालिपानु वा प्रभुगेलाइको परमप्रभु कालाउ राजागेलाइको राजा हिकाहि | वा इम्बालाइहेङ वाकोपाहासो चुनिका कालाउ काङ्का खान्धुरि चात्यागेलाइसो जितिपावा |''
\v 15  कालाउ स्वर्गदुत कासेहेङ दोअ्हि,''ना इङ्को पातर्नि जेसाङ योम्का हिघाहि इङ्को चि तिङना | इङ्को चि सुमिङको (संसारको) हेन्जाङ दयाङगेलाइ,भेनाङ-भेनाङ हारागुति,(बंसगेलाइ),गेलाइ राइजि गेलाइ कालाउ भासागेलाइ हि |
\v 16  इङ्को गपुस कालाउ तेलोङ दाङगेलाइ ज्याइहेङ ना तिङना,इङ्को पातर्नि(बेस्या) गेलाइहेङ सि:कातावा | उङ्को दोफा हिका गोताङ आमेने इम्बालाइ चुम्पावा | कालाउ वासेहेङ नाङघाङ पातेङ लाअ्तावा | इम्बालाइ वाको बिया चावा कालाउ मेता ओपावा |
\v 17 परमेस्वर इङ्को ते दाङ्हेङ ताइको उदेस्य पुरा पालि इच्छुक बानाइहि | इम्बालाइ सासन पालि ताइको सरबुङ इङ्को गपुसहेङ पिलि राजि जेङ्हि |ताइको सरबुङ पिलि राजि जेङ्हि | परमेस्वर दोअ्का काथागेलाइ पुरा माजेङपा थिकापा इम्बालाइ सासन पावा |
\v 18 ना तिङका उङ्को बेबाल इङ्को माहानगर हि ज्याइ पृथ्विको राजागेलाइ हुता सासन पाखे |''
\c 18
\p \v 1 कालाउ का स्वर्गसो लेता खुअ्काताङ पाका भेनाङ स्वर्गदुतहेङ तिङ्घा | उङ्को स्वर्गदुतको माहा सरबुङ हिघाहि |इङ्को स्वर्गदुतको महिमाहोइ पृथ्वि थासाइहि | 
\v 2 उङ्को स्वर्गदुत बल पातेङ हिकाइहि: ''वाको ''पतन जेङहि,बेबिलोन माहानगरको पतन जेङहि | इदोइ माहागरि भुतगेलाइको  असुद्द आत्माको बासाहिका जेङ्हि, कालाउ झाराङको असुदृ  सिकाका आत्माहिका थामे जेङहि वा गोताङ खालको जिया जुइलेङको हिका नगर जेङ्हि |
\v 3 हाइपालिपानु पृथ्विको गोताङ जातिगेलाइ वाको असुद्द लुचाकामनको  आत्माहोइ म्हाका हि,   कालाउ परमेस्वरको प्रकोपको दाखरस आम्का हि | पृथ्विको राजागेलाइ वादोफा जिम्का हि  कालाउ सुमिङ्को ब्यापारिगेलाइ वाको भोग बिलासको सम्पतिसो धनि जेङ्का हि |
\v 4 कालाउ न्हुसो का स्वर्गसो भेनाङ गालाता दोअ्का हिङ्घा:  ''  ओइ  काङ्को दयाङ्गेलाइ इङ्को नगरसो बाहार ओल्लेतेङ लोसु ,माकुनुते नेलाइ वाको पापता सहभागि जेनावा | कालाउ वाको हुता लादाइका हिदोइबुङ कस्त नेलाइ भोगिस्वाना |
\v 5 इङ्को नगरको पापगेलाइ  स्वर्ग थेकापा थुबाराइना हि, वाको पाप पाका अपराधगेलाइ परमेस्वर निल्लि दोका मान्थु |
\v 6 वा जेसाङ पाका हिघाहि,थिक एन्साङ  वासेहेङ पाअ्,वा जेथे पाका हि वाको दोब्बल वासेहेङ   घुरिपापि | वा बोमिहेङ जिसिका दाखरस तियार पाका हिघाहि,इङ्को खान्तेङ दोब्बल सरबुङ हिका दाखरस तियार पाअ् |
\v 7 वा स्वयम ताइमिहेङ हेन्जा गौरब कालाउ बैभब   पिका  हिघाहि  | वासेहेङ ओदोङ झोका सुताइसु कालाउ  दु:ख पिसु | वा ताइमिङ  मनता दोअ्खे,''का माहारानि जेङ्तेङ सिहासनता योम्का हिघा,  | का रानडि माको,  का हेलाउबुङ दुःख हाइ दोअ्का थाहा मागिघा कालाउ पालिबुङ मागोयाङ | 
\v 8 एखेताङ एसापा इदोइ बिपतिगेलाइ वाको हुताल्वावा: सि:का चिन्ता,  पिर, कालाउ आनिकाल (होइका) |  मेहोइ उङ्कोहेङ  ओपावा, हाइपालिपानु परमप्रभु परमेस्वर सरबुसाइका हिका हि जाइ न्यायनिसाप पावा ओदोङ भाअ्सिङ एसापा वासेहेङ मे होइ नासापाङ |
\v 9 पृथ्विको राजागेलाइ जाइ वाको दोफा कासिबेरि (जिम्हि)पाका पाप पाहि  कालाउ वाको सम्पतिता माताइहि इम्बालाइ इङ्को मे तिकाताङ पाका धुवा तिनावा | कालाउ इङ्को राजागेलाइ खारावा कालाउ वाको सि:काता गुनासा पावा |
\v 10  उङ्को दानाइ  निन्चाकाता  मेनाङ थितेङ दुरेदोङ  जातेङ  इम्बालाइ एसा दोअ्तावा, |''हाय !हाय! ना महारानी,  सरबुङसाइका नगर बेबिलोन ! दुःख,दोङ दुःख ह्याको नेलाइ ए घण्टा ताङ ना साजाइ निङ्न्हा |'
\v 11 'पृथ्विको ब्यापारिगेलाइ वाको भाअ्सिङ खारावा  कालाउ बिलौना पावा|  हाइपालिपानु  हासुबुङ  इम्बालाइको  व्यापारको आमेनेगेलाइ  आरोङ  हेलाउबु चोल्लि हासुबुङ माल्वाङ |
\v 12 इम्बालाइ सोना,चान्दि,रत्न,मोति,मलमलको धावा,  नेल्पा रङ्को धाबा,  रेसम, कालाउ जाहाका इ:का रङ्को  धाबागेलाइ ,कालाउ  गोताङ खाल्को मालामाला धेग्र्ग्रा,कासा,चिर कालाउ सङ्गमरमर  कालाउ हाराहोइ  बानाइका गोताङ खाल्को आनेमानेगेलाइ ,  ओसारापाङ जाङ्का, देग्राको चिरको, |
\v 13 कालाउ उङ्को ब्यपारिगेलाइ दालचिनि,मासाला,धुमाना,   मुर्र, मालामालाका चुइति,हेन्जा मालामालाका धुमाना,दाखरस,भर्द्रासेको चुइति,माइदा ,गहम,गपुस भेडा मेसा,ओह्नया,ओह्नया गारि, चाकारिया कालाउ चाकरियागेलाइ  मानुमुइ आत्मागेलाइ बुङ पिखे | इम्बालाइ बिलाप पावा कालाउ दोअ्तावा:
\v 14 इम्बालाइ दोअ्तावा  ' हे बेबिलोन,नाङ्को मनको  मान्दाताअ्का आमेनेगेलाइ नाङ्कोसो हानिका हि, गोताङ ता:का चाका-आमकागेलाइ  कालाउ  गोताङ,नाङको बिलासि जिवन गुमाइपाना,  | ना इङ्को आनेमानेगेलाइ आरोङ हेलाउबुङ निङ्लि मादोवाना |
\v 15 'इङ्को आनेमानेगेलाइको  ब्यापारिगेलाइ  इङ्को नगरता व्यापार पातेङ धन कामाइहि हिघाहि, वाको हुता लोका याताना सो थियाङ दुरेसोदोङ जाअ्तेङ एसा दोअ्काताङ कालाउ बारका गालाहोइ खारावा कालाउ बिलाप पावा ,
\v 16 इम्बालाइ द्वावा: 'हाय !  हाय !इङ्को   माहानगर हेङ वा मिहिन मलमल,गाङ्गाउरा कालाउ इका धावाको बोतेङ हिकातेङ हिघाहि | वा सोना,रत्न कालाउ मोतिगेलाइसो चिल्का-चिल्कातेङ सानसाइतेङ  हिघाहि |
\v 17 इदोइ गोताङ बैभबगेलाइ ए घण्टाताङ नासाहि |' ''गोताङ जाहाजको कप्तान,गोताङ दयाङ्गेलाइ ,नाविगेलाइ  समुन्द्री  व्यपारगेलाइ  दुरेङ जाअ्हि |
\v 18  इम्बालाइ इङ्को ओका धुवा तिङ्हि |इम्बालाइ बारका गालाता दोअ्हि,''या माहान नगरि भाइका माहानगर हिदोइबुङ नगर मान्थुघाहि !''
\v 19 इम्बालाइ ताइको पुरुङता धुला हुहि, इम्बालाइ बिलाप पाहि कालाउ दुःख मानिहि |    कालाउ इम्बालाइ बारका गालाहोइ दोअ्हि:  ''कस्त ! माहानगरिको भाअ्सिङ हेथे कस्त ! गोताङ दयाङ्गेलाइ जाइको समुन्द्रता जाहाजगेलाइ हिघाहि,वाको सम्पतिसो झाराङ  धनवान जेङ्हि | कालाउ ए घण्टा भरिता इङ्को गोताङ ओहि |
\v 20 हे स्वर्ग ! वासेहेङ जेसा जेङहि,इङ्कोको भाअ्सिङ खु:सिजेङ ,परमेस्वरको पबित्तरो दयाङ्गेलाइ चात्यागेलाइ कालाउ अगमबक्तागेलाइ, इम्बालाइ दोफा पाका अन्यायको भाअ्सिङ परमेस्वर वाको इन्साप भाअ्सिङ दण्ड पिका हि |''
\v 21 कालाउ न्हुसो एलोङ सरबुङसाइका स्वर्गदुत एलोङ बिसाल जन्ता भाइका उन्थुइ कुराइहि | इङ्को उन्थुइ जान्ता झोकोङ बारका हिघाहि | स्वर्गदुत इङ्को उन्थुइ समुन्द्रता थाइगील्हि ,'' एसापादोङ   ''माहानगरि बेबिलोन एसापाङ दोङ थाइगिल्नाङ कालाउ आरुङ हेलाउबुङ मानिनाङ |
\v 22 बिना बाजाइकालाइ,  'ले' लेकालाइ,  बासुरि बाजाइकालाइ कालाउ तुरहि म्होकालाइ हेलाउबुङ नाङ्कोता दयाङ्को संङ्गित माहिनाङ |  नाङ्कोता आरूङ हिदोइबुङ सिल्पको- शिल्पकार नाङ्कोता  हेलाउबुङ  दयाङ मानिनाङ | नाङ्कोता जान्ताको गाला हेलाउ बुङ माहिनाना |
\v 23 गेसाको फाइसालामाका नाङ्कोता हिदोइकालबुङ माचिल्का तावा | दारा कालाउ दरुवाइनिको गालाबुङ नाङ्कोता हिदोइकालबुङमाहिना | हाइपालिपानु नाङ्को ब्यपारिगेलाइ पृथ्विको बारका बारका द्याङगेलाइ हिघाहि,कालाउ नाङ्को जातिगेलाइ ओझाको तन्त्तर मन्त्तर थगिनाका हिघाहि |
\v 24 इङ्कोता दोङ अगमबक्तागेलाइ कालाउ परमेस्वरको पबित्तरो दयाङ्गेलाइ कालाउ पृथ्विता  सेन्हाकागेलाको झाराङ्को हिति  निङ्का हिघाहि  |''
\c 19
\p \v 1 कालाउ का न्हुसो स्वर्गता एनोङ बारका गाला जेरगेलाइको भाइका हिङ्घा  इम्बालाइ दोअ्दोङघाखे:''ह्ल्लेलुयाह ! मुक्ति,महिमा,कालाउ सरबुङ केलाइको परमेस्वर हितेङ ह्याको |
\v 2 हाइपालिपानु वाको न्याय सत्ये कालाउ सहि हि,   सारा पृथ्विहेङ  ताइको  कासिबेरीसो भ्रस्त पाका हि,  उङ्को माहा कासिबेरिहेङ वा दण्ड पिका हि,ताइको सेवक गेलाइको हितिको बादला र्हुहि |''
\v 3 इम्बालाइ आरोङ एखेप बारका गालाहोइ दोअ्हि:''हाल्लेलुया ! इङ्को आतेङ हिका  माहानगरीको धुवा हेलाउलाउहुता हुत्ता हानेतेङ् ह्यावा |''
\v 4 कालाउ न्हुसो न्हेकुरि दया धर्म धामिगेलाइ कालाउ दया हुसिहिका गपुसगेलाइ तुघुरतेङ कालाउ सिङ्हासनता बिराजमान हिका परमेस्वरको उपसाना पाहि ''आमिन,  ह्ल्लेलुयाह !''
\v 5 कालाउ न्हुसो सिहासनसो एलोङ एसा दोअ्का  गाला लोहि,  केलाइको परमेस्वरको  बाखिन पाअ् वाको झाराङ बान्धाइतिगेलाइ जाइ वाको सेवा  | नेलाइ झाराङ म्हुइका बारका दयाङ्गेलाइ जाइ वाको वासेङ इज्जत पाखे | केलाइको परमेस्वरको स्तुति पाअ् |''
\v 6 कालाउ न्हुसो बारका चेसुमेसुका जेरको गाला भाइका,बानेलोका चिको गाला भाइका बारका गाला सरबुसाइका गर्जनको गाला भाइका एसा दोअ्काताङ पाका हिङ्घा: ''हाल्लेलुयाह | हाइपालिपानु केलाइको परमप्रभु  सर्बसाइमान  सासन पाखे | 
\v 7 केलाइ खु:सि मानाइने कालाउ लेङ्च्याइने कालाउ परमेस्वर हेङ महिमा प्याइने | परमेस्वरको थुमाको बिहु लोका हि | कालाउ परमेस्वरको थुमाको दारुवाइनि स्वयम (ताइमिङ) तियार पाका हि |
\v 8 दारुवाइनिको (बेहुलि) भाअ्सिङ  उतम मलमलको साड़ी  पिका हिघा | मलमलको झाला-झालाका कालाउ जाहाका हिघाहि |'' उतम मलमलको साडीको माने परमेस्वरको दयाङ्गेलाइको धर्मिक काम |
\v 9 कालाउ उङ्को स्वर्गदुत कासेहेङ दोअ्हि,''इङ्को लेख:धन्य हि उङ्को दयाङ्गेलाइ जाइ परमेस्वरको थुमाको बिहुको भातियारता नेउता निङ्कालाइ | कालाउ इङ्को स्वर्गदुत दोअ्हि,''इदोइ परमेस्वरको सत्ये वचन गेलाइ इदोइदोङ |''
\v 10 का वासेहेङ आराधाना पालिको भाअ्सिङ स्वर्गदुतको खोकोइता सेउपाखा ,कालाउ स्वर्गदुत कासेहेङ दोअ्हि,''कासेहेङ आराधाना मापा ! का येसु: को गवाहि ताअ्का खिनीङ  ,ना कालाउ नाङ्को ओनेगेलाइ,भाइका सेवक खिनिङ हिघा जाइ दोफा येसु:को सत्येता हि | एसापा परमेस्वरको आराधाना पाअ् हाइपालिपानु अगमबानिको आत्मादोङ येसु:को गवाहि दोङ |''
\v 11 कालाउ का  स्वर्ग  हिअ्नाका  तिङ्घा , काङ्को आगाता एनोङ जेका ओह्या हिघाहि | ओह्याता सवार जेङ्कालाइ ''खान्धुराइ योग्य'' कालाउ सत्ये दोअ्खे | वा धार्मिकता  वाको थिक न्याय  कालाउ जातिङको धुमा पावा |
\v 12  वाको मिसिया जोल्काताङ पाका मेको   ज्वाला भाइका हिघाहि , वाको पुरूङता उल्लिदुल्लिको मुकुत गेलाइ हिघाहि | वाको मिङ वाकोहुता लेखिका हिघाहि कालाउ वा खिनिङ एमिहि जाइ इङ्को मिङ गिखे  वा बाहेक| बोमि हासुबुङ इङ्को मिङ मागिखे |
\v 13 वा हितिता चोबेलेका धावा बोअ्का हिघाहि, वाको मिङ परमेस्वरको वचन हिघाहि |
\v 14 स्वर्गका लान्ठागेलाइ वासेहेङ पिताइतेङ हिघाहि, इम्बालाइ जेका ओह्यताता सवार हिघाहि | इम्बालाइ जेका कालाउ  कापाइ भाइका जाहाका मलमलको धाबा लागाइका हिघाहि |
\v 15 जातिजातिगेलाइहेङ पुक्कापा पाल्लि वाको नुइसो  एनोङ चुका तरवाहार ओल्यावा  कालाउ  वा चिरको डन्डाहोइ सार्भिगेलाइ हुर्ता सासन पावा,वा सर्बुसाइकामान  परमप्रभु परमेस्वरको चेरको क्रोड  ढाखको खाराता अङ्गुर यानावा |
\v 16 वाको लोखन धावा कालाउ वाको फिलाता इङ्को मिङ लेखिका हिघाहि : राजागेलाइको माहाराजा कालाउ प्रभुगेलाइको महाप्रभु |''
\v 17 कालाउ न्हुसो का तालिता जाअ्का एलोङ स्वर्गदुत हेङ तिङ्घा उङ्को स्वर्गदुत बारका गालाहोइ हुता बादेलता उराइतेङ हिका गोताङ जिहा जुइलेङ गेलाइहेङ दोअ्हि,''परमेस्वरको माहा भोजता जोम्लिलोसु एदोफाङ लोउ |
\v 18 नेलाइ राजागेलाइ, कपतानगेलाइ, सरबुङसाइका दयाङ्गेलाइ कालाउ ओहयागेलाइ कालाउ इङ्को हुता सवार जेङ्कालाइ, फुक्का कालाउ  वाबाल बानधाइति- बेबाल बानधाइति, बारका कालाउ म्हुइका झाराङ्को  बिया चाना |
\v 19 कालाउ ओहयाता सवार जेङ्का कालाउ सिपाइगेलाइको (लान्थागेलाइको) बिरुद्ता धुम पालि इङ्को गपुस कालाउ पृथ्विको राजागेलाइ वाको लान्ठागेलाइको बिरुद्ता जोम्का हिघाहि |
\v 20  कालाउ इङ्को गपुसहेङ कालाउ उङ्को लोकाता भारबुसाइका काम पाका ,धाताइका अगमबक्ता न्हेमिदोङ रिम निन्चाहि ,   |  इङ्को  भारबुसाइकापाहासो असत्ये अगमबक्ता उङ्को दयाङ्गेलाइहेङ गपुस को चिना लगाइलि कालाउ गपुसको मुर्तिहेङ पुजा पाकालाइहेङ  केउपाका हिघाहि , | उङ्को धाताइका अगमबक्ता न्हेमिहेङ्दोङ कालाउ गपुसहेङ दालदालाइका मेको च्वाता सिन्हुपाङ थाइगिल्पिहि |
\v 21 बाकि हिकालाइहेङ चाहि ओहयाता सवारिको हिका हिकाको नुइसो ओल्लिका तरवारसो सेनाहि , गोताङ जिहा-जुइलेङ गेलाइ हामु भेल्पाङ इङ्को जिउगेलाइ चाहि |
\c 20
\p \v 1 का एलोङ स्वर्गदुतहेङ स्वर्गसो लेता खुअ्तेङ्लोका कालाउ स्वर्गको ताल्चा चुमतेङ  हिका तिङ्घा , इङ्को स्वर्गदुत चिल वाङ्वाङ्का वाङ्खाराका खाराता हिघाहि | उङ्को स्वर्गदुत ताइको खुरता एलोङ बारका झिनझिरिबुङ चुम्तेङ हिघाहि |
\v 2 उङ्को स्वर्गदुत इङ्को बारका अजिङ्गर कालाउ इङ्को प्राचिन पुहय्याँ , जेदोङ दियाबलोस   इङ्कोहेङ रिम्हि , इङ्को बारका पुहय्याँ दानब माकुनु भुत हि | इङ्को स्वर्गदुत वासेहेङ इङ्को साङलाहोइ ए-हाजार बासार थेकापा को भाअ्सिङ जिङ्हि |
\v 3 इङ्को स्वर्गदुत इङ्को पुहय्याँहेङ इङ्को चिल वाङ् वाङ्का वाङ्खाराका खाराता ह्वापिहि कालाउ उङ्को हेङ थुम्पिहि | इङ्को स्वर्गदुत पुहय्याँहेङ ताल्चा लगाइपिहि कालाउ कि ए-हाजार बासार थेकापा सारभिगेलाइहेङ धाताइलि मादावाको | ए-हाजार न्हुसो आतुन्सा समयको भाअ्सिङ इङ्को पुहय्याँहेङ लाअ्पिलि गोयाङ |
\v 4 कालाउ का आधे सिहासनगेलाइ जेता दयाङ्गेलाइ हिका तिङघा, इदोइ दयाङ्गेलाइ इम्बालाइ हिघाहि जाइहेङ न्याय पाका खाबारा पिका हिघाहि | कालाउ का उङ्को दयाङ्गेलाइ को आत्मा तिङ्घा जाइहेङ सेअ्का हिघाहि, हाइपालिपानु इम्बालाइ येसु:को सत्येताको गवाहिको भाअ्सिङ कालाउ परमेस्वरको बचन दोफा खान्धुरि हिघाहि | उङ्को दयाङ्गेलाइ इङ्को गपुस कालाउ वाको मुर्तिको उपसाना मापाहि | इम्बालाइ ताइको कापालाता ताइको खुरता इङ्को गपुसको साप मालागाइहि | उङ्को दयाङ्गेलाइ आरुङ बान्चिहि कालाउ ख्रिस्त येसु:दोफा ए-हाजार बासार थिकापा सासन पाहि |
\v 5  ए-हाजार  बासार पुरा  माजेङ्पा  भरि सि:कालाइ आरु 'बो' दयाङ्गेलाइ आरूङ मासिनुहि | इदोइ सि:कासो न्हुसो सिन्चालाका लाङ खेप जेङ्हि |
\v 6 उङ्को दयाङ्गेलाइ जाइ लाङ्खेप सिन्हुकाता जोम्का इम्बालाइ धन्य कालाउ पबित्तरो हि, इदोइ दयाङ्गेलाइ हुता न्हेतेङ सि:का हिदोइबुङ सरबुङ हाइदोङ पालि माड्वावा  | कालाउ इम्बालाइ परमेस्वर कालाउ ख्रिस्तको भाअ्सिङ धामिगेलाइ जेन्तेङ,  हाजार बासारको भाअ्सिङ वाको दोफा सासन पावा |
\v 7 जेलाउ ए-हाजार बासार पुरा जेनावा भुतहेङ वाको कैदसो लाअ्प्याङ |
\v 8 कालाउ भुत पृथ्विको दयापाहाङ  हिका सारभि-सरभिगेलाइको दयाङ्गेलाइहेङ केउपालि गोग कालाउ मागोगहेङ धुम पालिको भाअ्सिङ जोम्पाका  ओल्लेतेङ लावा  |  इन्ता बारका- बारका चेसु मेसुका जेर जेनावा कालाउ इम्बालाइको सङ्ख्या समुन्द्रको काम्भेको बाला सरि गान्धिलि मादोअ्का जेनावा |
\v 9  भुतको सेना पृथ्वि भारि हानिहि कालाउ परमेस्वरको दयाङ्गेलाइको हिका थामेगेलाइ कालाउ परमेस्वरको प्यारो नगर दयापाङ ए-जेङ्तेङ खोराइहि | कालाउ स्वर्गसो मे लोहि कालाउ भुतको सिपाहिगेलाइहेङ नासापाहि |
\v 10  इम्बालाइहेङ केउपाका इङ्को दियाबलस ,दालदालाइतेङ हिका मेको पोखरिता ह्ववापिहि ,जेथा धाताइका अगमबक्ता कालाउ इङ्को गपुसहेङ्बुङ  थाइगिल्पिका हिघाहि | इन्ता नितिमा-न्हिसिन हेलाउलाउबुङ साजाइ भोगितेङ ह्यावा |
\v 11 कालाउ का एलोङ बारका जेका सिहासन कालाउ इङ्को हुता बिराजमान हिकालाइहेङ तिङ्घा,  वाको आगासो पृथ्वि कालाउ बादेल माअ्हि |कालाउ ओबालाइको भासिसिङ हिसोबुङ थामे मान्थुघाहि |
\v 12  कालाउ का उङ्को बारका कालाउ म्हुइका गोताङ सि:लि दोअ्कालाइहेङ सिहासनको आगाता जाअ्तेङ हिका तिङ्घा,  कालाउ इङ्को जिबनको किताब खोलिहि  |  कालाउ एनोङ  भेनेङ किताब बुङ खोलिहि,    जेदोङ जिबनको किताब हिघाहि,| सि:का दयाङ्गेलाइको पाका कामगेलाइको आधारसो इङ्को जेदोङ किताबगेलाइता लेखेका हिघाहि कालाउ एन्सिकाङ  न्याय पाहि |
\v 13 समुन्द्र  इनता सि:का दयाङ्गेलाइहेङ पिहि,कालाउ सि:का कालाउ पाताल बुङ इम्बालाइदोफा हिका सि:का दयाङ्गेलाइहेङ पिहि | गोताङ दयाङ्गेलाइको  ओबालाइको पाका ता-ताइको  कामको  आन्सारको आधारता न्यायनिसाप पाहि |
\v 14 कालाउ सि:का कालाउ पातालहेङ मेको खाराता ह्नवाहि |,इदोइ मेको पोखोरि न्हेतेङ सि:का ( मृत्यु) |
\v 15 जाइको हिदोइबुङ  मिङ जिवनको किताबता लेखेका मानिङ्हि उङ्कोहेङ मेको  वाङ्खाराका,पोखरिता थाइगिल्घाखे |
\c 21
\p \v 1 कालाउ का एलोङ नावा स्वर्ग कालाउ नावा पृथ्वि तिङ्घा, हाइपालिपानु लाम्फा स्वर्ग कालाउ पृथ्वि माहि, कालाउ एला इन्ता सागर मान्थुघाहि |
\v 2 कालाउ का परमेस्वरसो डाराको भासिङ दारवाइनि भापाङ साजाइतेङ ताअ्का, पबित्तरो नगर , नावा यरूसलेम स्वर्गसो लेता खुअ्तेङ हिका तिङ्घा |
\v 3 का सिङ्हासनसो लोका एसा दोअ् बारका गाला हिङ्घा,इङ्को गाला दोअ्हि,''खाङ्सु ,परमेस्वरको सा दयाङ्गेलाइ दोफा हि | वा ओबालाइ दोफा ह्नयावा ओबालाइ वाको दयाङ्गेलाइ जेनावा | परमेस्वर स्वयम ओबालाइ दोफा ह्यावा कालाउ ओबालाइको परमेस्वर प्रजा जेनावा |
\v 4 परमेस्वर ओबालाइको मिसियासो गोताङ म्हिति योप्यावा,एला उसो इन्ता सि:का,सोक, खारका तुका हाइदोङ माज्यावा, गोताङ पुरना काथागेलाइ बितितेङ हानिहि |''
\v 5 सिङ्हासनता बिराजमान हिका कासेहेङ दोअ्हि,''खाङ्सु ! एला का गोताङ काथागेलाइ नावा पादोङ खा | कालाउ वा दोअ्हि,''यासेहेङ लेखे.हाइपालिपानु इदोइ चवनगेलाइ खान्धुरि पालि सोबाइका हि कालाउ सत्ये हि |''
\v 6 वा कासेहेङ दोअ्हि,''एला दोअ्होइ, का अल्फा कालाउ ओमेगा, सुरु कालाउ न्हुसो का दोङ चि आम्लि किकालाइहेङ जिवनको चिको मुर्कासो एन्साङ प्याङ्का |
\v 7 हिदोइबुङ दयाङ,ज्याइ बिजय निङ्खे,इदोइ वा गोता उतरधिकार निनावा कालाउ का वाको परमेस्वर जेनाङ्का वा काङ्को चान जेनावा |
\v 8 कालाउ थिकालाइ, खान्धुरि मापाकालाइ, आखेका सिकाका जेङ्कालाइ, से:कालाइ, कासिबिरिगेलाइ ,तन्त्तरमन्त्तरगेलाइ ,मुर्ति पुजापाकालाइ कालाउ गोताङ धाताइतेङ नुइधुइकालाइ कालाउ झाराङ्को भाग , वाङ्खाराका खाराको मेता दालाङ्गा-दालाङ्गा थामे निनावा , इदोइ न्हेतेङ सि:का जेनावा |
\v 9 न्हिलोङ स्वर्गदुतगेलाइ मध्ये एमि दुत काङ्कोता लोहि , वा स्वर्गदुतगेलाइ मध्येको एमि जाइको आखिरि बिपतिगेलाइ पोङ्घाका न्हिलोङ जाम बात्तिगेलाइ हिघाहि| इङ्को स्वर्गदुत दोअ्हि,''का दोफा लोउ | का नासेहेङ परमेस्वरको थुमाको दरवाइनि (बेहुलि) लितिम्पाङ्का जाइ परमेस्वरको थुमाको 'बे' हि''
\v 10 उङ्को स्वर्गदुत कासेहेङ आत्माता चुम्पुतेङ मेनाङ बारका वथे झाउका लाखता चुम्पुहि,कालाउ पबित्तरो नगर,यरुसलेम तिम्पाहि | इङ्को नगर परमेस्वरको स्वर्गसो लेता हुल्तेङ हिघाहि |
\v 11 इङ्कोता परमेस्वरको महिमा चिल्कातेङ हिघाहि ,इङ्को चमक एकदम जाङ्का रत्न झोसे भाइपा जाहाका हिघाहि |
\v 12 इङ्को सहरता तेन्हे फिनुगेलाइ कालाउ एलोङ बारका झाङ्का बेरेम हिघाहि जेता तेन्हे स्वर्गदुत गेलाइ हिघाहि | गोताङ फिनुता इस्राएललिगेलाइको तेन्हे हारागुतियागेलाइ मिङ लेखिका हिघाहि |
\v 13 नुहेपाहा सुमलोङ फिनु दाहेपाहां सुमलोङ फिनु,माहेपाहा सुमलोङ फिनु कालाउ दिहेपाहा सुमलोङ फिनुगेलाइ हिघाहि |
\v 14 सहरको बेरेम तेन्हे जोगहोइ ,बानाइका हिघाहि इङ्को सिलागेलाइता थुमाको तेन्हे प्रेरितगेलाइको मिङ लेखेका हिघाहि |
\v 15 उङ्को स्वर्गदुत जाइ का दोफा काथा पाहि,वाको खुर्ता दोङ्का सोनाको डान्ठा हिघाहि | इङ्को स्वर्गदुत दोफा हिका दान्था,इङ्को फिनु कालाउ बेरेमगेलाइ दोङ्लिको भाअ्सिङ हिघाहि |
\v 16 इङ्को सहर एलोङ गोलाइका खालको हिघाहि, इङ्को र्हिङ्का कालाउ फाराका बाराबोर हिघाहि | स्वर्गदुत इङ्को डन्ठा होइ सहर दोङ्हि, दोङ्लाउ इङ्को सहर न्हेहाजार दयासाइ किलोमितिर हिघाहि |इङ्को सहरको रि्हिङ्का कालाउ फाराका बाराबोर हिघाहि |
\v 17 स्वर्गदुत बेरेमहेङबुङ दोङ्हि,इङ्को एसाइ द्- याकुरि दया खुर हिघाहि |इङ्को दयाङ्गेलाइको दोङ हिघाहि, जेदोङ स्वर्गदुत चालाइहि |
\v 18 इङ्को बेरेम बिल्लोर होइ बानाइका हिघाहि,इङ्को सहर सुदृद सानाहोइ बानाइका हिघाहि |कालाउ जाहाका कासको भाइपाङ चिल्काघाखे |
\v 19 इङ्को सहरको बेरेमगेलाइ उल्लिदुल्लिको मेनाङ जाङ्का रत्नगेलाइ होइ गासेका हिघाहि | एलोङ जोग बिल्लोरको,न्हेतेङ निर,सुमतेङ हरित रत्न,दयातेङ पन्ना,
\v 20 नातेङ पितमनि,तुतेङ पिरोजा,न्हितेङ पोखराज,ऐयतेङ लहसुने,क्वाहातेङ धुम्रकान्ता, तेतेङ चन्द्रकान्ता, तेए निलमनि, कालाउ कोटेला रत्नगेलाइ हिघाहि |
\v 21 तेन्हे फिनुगेलाइ तेन्हे मोतिगेलाइ हिघाहि ,गोतेङ फिनु मोतिसो बानाइका हिघाहि | सहरको दामागेलाइ सिसा भाइपाङ चिल्काका,कालाउ जाहाका निखुर सोनाको भाइपाङ जाहाका हिघाहि |
\v 22 का इङ्को सहरता हिदोइबुङ मुन्दिर मातिङ्घा, हाइपालिपानु इन्ताको मुन्दिर स्वयम् परमेस्वर सर्बसाइमान कालाउ थुमादोङ सहरको मुन्दिर हिघाहि |
\v 23 इङ्को सहरहेङ थाअ्साइपालि तालि कालाउ बेला मागोइखे, हाइपालिपानु परमेस्वरको महिमाहोइ इङ्को सहरहेङ फाइसालामका पिखे कालाउ इन्ताको सहरको गेसाचाहि थुमा ताइमिदोङ हिघाहि |
\v 24 वाकोङ थाअ्साइकाहोइ जाति जातीगेलाइ सहरको थाअ्साइकाता तेगिल्लावा,पृथ्विको राजागेलाइ ताइको वैभव इङ्को सहरता चुमावा |
\v 25 सहरको फिनुगेलाइ हिदोइबुङ दिना,मागिन्हावा ,हाइपालिपानु इन्ता हेलाउबुङ माबेलातावा |
\v 26 इम्बालाइको जाति-जातिगेलाइको माहानाता कालाउ सम्पति इङ्को सहरता चुमावा |
\v 27 कालाउ थुमाको जिवनको किताबता मिङ लेखेका हिकालाइ खिनिङ हिदोइबुङ असुद्दद काथा, आखेका काम पाका कालाउ धाताइका नुइ धुइका हिदोइबुङ खालको दयाङ इङ्को लिता दुल्लि मानिनाङ |
\c 22
\p \v 1 कालाउ इङ्को स्वर्गदुत कासेहेङ जिवनको चि पिका झोरा स्फतिक भाइका जाहाका तिङ्पाहि ,  इङ्को झोरा परमेस्वरको कालाउ थुमाको सिङ्हासनसो झोतेङ हिघाहि |
\v 2 इङ्को सहरको गल्लिको माझासो झोतेङ हिघाहि ,  इङ्को  झोराको  काम्भेता जिवनको सिङ   हिघाहि जेदोङ गोताङ माइना  तेन्हे खाल्को सेका सेघाखे , सिङ्को ल्हाफागेलाइ जाति-जातिगेलाइको मिसा एल्पालिको  भाअ्सिङ हिघाहि |
\v 3 एलासो उसो इनता हेलाउबुङ साराप माजेनाङ | परमेस्वर कालाउ थुमाको सिङ्हासन इनता  ह्यावा ,   कालाउ वाको सेवकगेलाइ वासेहेङ आराधाना पावा |
\v 4 इम्बालाइ वाको र्-हाइ तिनावा, कालाउ परमेस्वरको मिङ इम्बालाइको कापालाता ह्यावा |
\v 5 इन्ता आरुङ हेलाउबुङ माबेलेतावा, दयाङ्गेलाइहेङ तालिको थाअ्साइकाको जरूरि मागोयाङ | परमप्रभु परमेस्वर इम्बालाइहेङ फाइसालामका प्यावा | कालाउ इम्बालाइ हेलाउ-लाउबुङ राजागेलाइको भाइकाङ सासन पावा |
\v 6 इङ्को स्वर्गदुत कासेहेङ दोअ्हि,''इदोइ बचनगेलाइ खान्धुरिनिय कालाउ सत्ये हि | परमप्रभु अगमबक्तागेलाइको आत्मागेलाइ को परमेस्वर हि | परमेस्वर ताइको चाकारिया गेलाइहेङ इङको काथागेलाइ जाइ धेमाङ जेङ्लि गोयाङ,दोअ्का तिङ्पालि ताइको  स्वर्गदुतहेङ दिङगिल्हि |''
\v 7 'हिङ्सु ! का धेमाङ लोदोङ्खा, इङ्को दयाङ जाइ इदोङ पुस्तकता अगमबानिको सब्दगेलाइ पालन पाखे ,धन्य इम्बालाइ |''
\v 8 इदोइ काथा हिङ्का कालाउ तिङ्का 'का' यु:हान्ना दोङ,  जेलाउ का  इदोइ काथागेलाइ हिङ्घा कालाउ तिङ्घा,  कालाउ कासेहेङ इदोइ काथागेलाइ तिङ्पाका स्वर्गदुतको , खोकोइ भेरपा वासेहेङ सेउपालि तुघुरघा |
\v 9 कालाउ उङ्को स्वर्गदुत कासेहेङ दोअ्हि,''कासेहेङ मासेउपा , का 'ते'  नाङ्को कालाउ अगमबक्तागेलाइ पाका इन्सिकाङ का एलोङ चाकारिया |  का बोअ् दयाङ्गेलाइ भाइका खिनिङ, इङ्को पुस्तकता हिका सिक्स्याको पालन पाकागेलाइको एनोङ बानधाइति सानाइति खिनिङ | ना परमेस्वरको आराधाना पाअ् | 
\v 10 कालाउ स्वर्गदुत कासेहेङ दोअ्हि,इदोइ पुस्तकको अगमबानिको बचन गेलाइहेङ म्होतेङ ताअ्लि माएल | या काथागेलाइ पुरा जेङ्लि समय लोलि दोअ्का हि |
\v 11  इङ्को दयाङ्गेलाइ,जाइ दुस्त काम पाखे पातेङ्दोङ ह्याको,  जाइ अस्लिल  काम पाकालाइ असलिलदोङ पातेङ् ह्याको,  जाइ,खुगिल्का काम पाखे खुगिल्काताङ हानाको ,धर्मात्मा चाहि धार्मिक काम पातेङ ह्याको | कालाउ पबित्तरो जनचाहि पबित्तरो दोङ जेङ्तेङ ह्याको |
\v 12 हिङ्सु ! का धेमाङ लोदोङ्खा,  गोताङ दयाङ्गेलाइको वाको पाका काम आन्सारको प्रतिफल का दोफा हि | 
\v 13 का दोङ अल्फा कालाउ ओमेगा हिगा, सुरु कालाउ न्हुसोको, एतेङ कालाउ ओटाका कादोङ |
\v 14  जिवनको  सिङ्सोङ्को  खाबारा निङ्लि,कालाउ सहरको फिनुगेलाइसो लिता दुल्लि निनाको  दोअ्ते '' ताइको धावा लोखन गेलाइ जाहापा फेअ्खे | 
\v 15 सहर बाहार खियागेलाइ,जादुमन्त्तर पाकालाइ लुचाकालाइ (कासिबेरी),से:कालाइ,मुर्तिपुजा पाकालाइ कालाउ असत्ये मन्दा ताअ्कालाइ, कालाउ असत्ये नुइ धुइकालाइ, धाताइकालाइ,    इन्सिकाङ आन्सार हिगिल्काइ दयाङ्गेलाइ हि |
\v 16 का येसु:  ताइको दुतगेलाइ नाङ्कोता मण्डलिगेलाइको भाअ्सिङ इदोइ गवाहिगेलाइ  पीलि  काङको स्वर्गदुत दिङ्गिल्घा | का दाउदको जाहाँका  मुल कालाउ सन्तान हिघा | का तल्किका चिल्कावा र्हिमाको फुरु हिघा |''
\v 17 पबित्तरो आत्मा कालाउ दारवाइनि दोअ्खे,''लोसु''जाइ हिङ्खे वा द्वावाको, ''लोसु''जाइ चि आम्लिकिखे उङ्को ल्वाको,जाइ मन पाखे वा जिवनको चि एपैसा माकोसिङ निनाको |
\v 18 का गोताङ दयाङ्गेलाइहेङ चेताउनि प्यावाङका जाइ इङ्को पुस्तकता हिका अगमबानिको बचन गेलाइ हिङ्खे: एदि हिदोइबुङ दयाङ बचनगेलाइता हिदोइबुङ काथा थपिखे,कालाउ परमेस्वर उङ्को दयाङ्हेङ  बिपतिगेलाइ थोपिप्यावा या पुस्तकता लेखेका  कस्तगेलाइ  प्यावा |
\v 19 कालाउ एदि हिदोइबुङ या पुस्तकको अगमबानिको वचनगेलाइ लाअ्पाखे,  कालाउ इदोइ लेखेका परमेस्वरको जिवनको सिङ कालाउ पबित्तरो,सहरसो,  वाकोसो निङ्लि गोइका भाग परमेस्वर इन्तासो   लाअ्प्यावा |
\v 20 इदोइ काथागेलाइको गवाहि पिका दोअ्खे,  या सत्ये हि, निस्चय ''एइ''का धेमाङ लोदोङ्खा मारफाङ ल्वाङ्का |'' आमेन लोउ, हे प्रभु येसु:
\v 21 प्रभु येसु:  कोअनुग्रह गोताङ सेवकगेलाइ दोफा ह्याको |  आमेन | 
