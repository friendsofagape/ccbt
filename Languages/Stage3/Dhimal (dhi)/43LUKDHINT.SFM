\id LUK
\ide UTF-8
\rem Copyright Information: Creative Commons Attribution-ShareAlike 4.0 License
\h लुका
\toc1 लुका का सुसमाचार
\toc2 लुका
\mt1 Luke
\mt1 लुका
\c 1
\p
\v 1 आनौ थियोफिलस,हाइपालिदोनु हेन्जा द्याङ्गेलाइ केलाइको माझाता जेङ्का घातानागेलाइको बिसयता इतिहास लेखिले बिचार पाकाहि |
\v 2 इम्बालाइ ओदोङ काथागेलाइदोङ लेखिका हि,जेदोङ काथागेलाइ लाम्फासोङ केलाइहेङ इङ्को द्याङ्गेलाइसो ज्याइ साक्सिगेलाइ कालाउ परमेस्वरको सान्देस(बचन) सेवकगेलाइ दोअ्काताङ लोका हि |
\v 3 हे माहासय ! का ताइमिङ लाम्फासोङ्दोङ सतरकसो गोताङ काथागेलाइको बिसोयोता धिरका हिघा | ओदोङ भाअ्सिङ,का सोचिघा का बुङ नेलाइको भाअ्सिङ सारिपासोङ इदोइ काथागेलाइ लेखिलि गोयाङ | ओदोङ,भाअ्सिङ का इदोइ काथागेलाइ एलोङ किताबता लेखिका हिघा |
\v 4 नेलाइहेङ बुझिपालिको भाअ्सिङ जेदोङ नेलाइ धिरका हिसुना ओदोङ काथागेलाइ दोङ सत्ये हि,दोअ्लि का इदोइ काथागेलाइ लेखिका हिघा |
\v 5 यहुदाता हेरोदको सासन कालमा जकरिया मिङ हिका एमि धामि हिघाहि | जकरिया अब्दियाको धामिको समुह्ता हिघाहि | जकरियाको बे हारुन बंङ्सको हिघाहि | वाको मिङ एलिसिबा: हिघाहि |
\v 6 उधिन्हेमि जकरिया कालाउ एलिसिबा: परमेस्वरको आगाता रेम्का द्याङ हिघाहि | इता थेकापा हि कि परमप्रभुको गोताङ आग्या कालाउ नियमगेलाइको समबन्धता इम्बालाइको निस्कलक हिघाहि |
\v 7 कालाउबुङ जकरिया कालाउ एलिसिबाको हिदोइबुङ चानचामेन्दि मान्थुघाखे | एलिसिबा गान्धी तेलि मादोहि हाइपालिदोनु उधिन्हेमि वाराङ बेराङ जेङ्लि दोअ्का हिघाहि |
\v 8 जेलाउ वाको समुहहेङ सेवा पालि गोइका हिघाहि, जकरिया परमेस्वर आगा द्याङ्गेलाइको सेवा धामि जेङ्तेपाहि| हाइपालिदोनु वा परमेस्वरको आगता ताइको समुहको पालाता धामिको काम पाघाखे |''
\v 9 धामिगेलाइ हेलालाउबुङ एमि धामिहेङ धुमाना पिलि गोइघाखे | जकरिया इस्काङ काम पालि साल्का हिघाखे | ओदोङ भाअ्सिङ वा परमप्रभुको थानता (मन्दिरता) धुमाना जोलाइलि गोइघाखे |
\v 10 इन्ता झाराङ द्याङ्गेलाइ मारपाङ गुल्सुमुल्सु,पा एलोङ मन जेङ्तेङ दोम्चाकाइ घाखे (प्राथना) |
\v 11 कालाउ धुमाना जोल्तेङ हिका दाम्पाहा परमप्रभुको एलोङ स्वर्गदुत जकरियाको आगाता जातेङ हिघाखे |
\v 12 जेलाउ वा स्वर्गदुत तिङ्हि,जकरिया आवाइतुही(भ्रम्मा परिहि) कालाउ थितेङ तेउराइहि |''
\v 13 इङको स्वर्गदुत जकरियाहेङ दोअ्हि,''जकरिया माथि, हुता| नाङ्को दोम्चाका परमेस्वर हिङ्पिका हि | नाङ्को बे, एलिसिबा एलोङ चानको जोलोम प्यावा | वाको मिङ ना यु:हान्ना: ताअ्पि |
\v 14 वा नेलाइता आनन्द कालाउ खुसियालि चुमावा | वाको जोलोमहोइ जेन्जाङ-हेन्जाङ द्याङ्गेलाइता सु:ख चुमावा |
\v 15 परमप्रभुको आगाता यु:हान्ना वा एलोङ माहान द्याङ जेनावा | वा गोराचि कालाउ चुर,पाने हेलाउबुङ माआमावा | वाको जोलोमसोङ वा पबितरो कालाउ आत्माहोइ पोङ्घाका जेनावा |
\v 16 वादोङ इस्तु यहुदिगेलाइहेङ परमप्रभुको भारि धुरिपातेङ चुमावा वादोङ एलोङ दामा जेनावा |
\v 17 वा ताइमिङ आगा-आगा स्वर्गदुत भाइपाङ परमप्रभुकोता हानावा | एलिया भाइपाङ वाबुङ सरबुङ्साइका जेन्तेङ हानावा | एलियाता हिका भाइपा आत्मा वाकोता ह्यावा,आबा गेलाइ कालाउ चान चामिन्दि गेलाको माझाता वादोङ सान्ति बानाइतेङ ताअ्पियावा | ओबालाइ ज्याइ परमेस्वरको आग्या पालन मापावा इन्सिकागेलाइहेङ धार्मिक द्याङगेलाइ भाइपा फोमपाका बानायावा | परमप्रभुको आगमनको भाअ्सिङ द्याङगेलाइहेङ वादोङ तियार पावा |''
\v 18 जकरिया स्वर्गदुतहेङ दोअ्हि''इदोइ काथा जातिङ्को हि दोअ्तेङ का हेसा निश्चित पालि ? का एलोङ बुराका वाराङ द्याङ, कालाउ काङ्को बे, बुङ बुरिकादोङ हि |
\v 19 स्वर्गदुत जोबाफ पिहि,''का गाब्रिएल,का परमेस्वरको आगाता जातेङ ह्याङ्का | परमेस्वरदोङ कासिहेङ नाङ्को दोफा काथापालि कालाउ इदोइ लेङ्चाका(खुसिको) ये:बानाल पिलि दिङ्गिल्हि |
\v 20 एला हिङ! इदोइ काथा पुरा माजेङपा थेकापा ना लाता जेनाना कालाउ नुइ धुइलि माद्वाना ? हाइपालिदोनु काङ्को दोअ्का काथागेलाइ इङ्को बेला सत्ये जेनावा ना खान्धुरि पाका मान्थुन्हा |
\v 21 बाहारसो,द्याङ्गेलाइ जकरियाहेङ र्-हुम्तेङ हिघाहि | थान्ता हेन्जा बेलोम्पा थेकापा योमतेङ हिका तिङ्तेङ इम्बालाइ भाङ-भाङ्तेङ हिघाहि |
\v 22 कालाउ न्हुसो जकरिया बाहार उल्लिहि,वा नुइ धुइलि मादोका हिघाहि | वा द्याङ गेलाइको आगाता तिङ्चालि खिनिङ दोअ्हि | कालाउ इम्बालाइ थाहा गिहि वा परमेइस्वरको थान -लिता दर्सन निङ्का | वा इम्बालाइ हेङ इसारा खिनिङ पिहि,कालाउ लाटा भाइपाङ योमतेङ हि |
\v 23 जेलाउ जकरियाको सेवाको दिना पुरा जेङ्हि,काला वा ताइको सा भारि हानिहि |
\v 24 एअ्घुरिङता जकरियाको बे एलिसिबा गान्धी तेहि | एलिसिबा दोअ्हि, ना माहिना थेकापा वा ससो बाहार माउलि,इलिसिबा दोअ्हि |
\v 25 'खाङ्सु,कासिहेङ परमप्रभु दोअ्का हि !नाङ्को एलोङ चानको जोलोम जेनेवा दोअ्तेङ निसित पाहि | परमप्रभु कासिहेङ हेथे दायाहि कि हेला ते द्याङ्गेलाइको आगासो कासिहेङ लेदेरकासो लाअ्पाहि |
\v 26 तु माहिनाता परमेस्वर गाब्रिएल स्वर्गदुतहेङ गालिलको नासरत मिङ को सहरता दिङ्गिल्हि |
\v 27 वा एलोङ बेजानकोता दिङ्गिल्हि ज्याइको मगनि दाउदको बंङ्स योसेफ दोअ्का एलोङ द्याङ हिघाहि | उङ्को बेजानको मि मरियम हिघाहि |
\v 28 स्वर्गदुत वाकोता हानितेङ दोअ्हि,नासिहेङ ''सुभकामना हि | परमप्रभु नादोफाङ हि | ना वाको हेन्जाङ प्रियो हिना |
\v 29 उङ्को स्वर्गदुत दोअ्का काथाता मरियम मारफाङ आवाइहि | वा भाङ-भाङ्हि,कालाउ दोअ्हि,इदोइ अभिबादनको मोने हाइ ?''
\v 30 उङ्को स्वर्गदुत दोअ्हि,''थिलि मागोयाङ मरियम,हाइपालिदोनु परमेस्वर ना दोफा मारफाङ लेङ्चाका हि !
\v 31 हिङ !ना गान्धी तेताना कालाउ ना एलोङ चान जेनाना,कालाउ वाको मिङ ना येसु:ता:पि |
\v 32 वा माहान जेनावा कालाउ सर्बोच्च परमेस्वरको चान जेनावा | परमप्रभु परमेस्वर वासिहेङ वाको आजाइ-आजुको दाउदको सिहासन प्यावा |
\v 33 वा याकुबको बङ्स हुता हेलालाउबुङ सासन पावा | येसु:को सारभि हेलाउबुङ मावोताताङ |''
\v 34 मरियम उङको स्वर्गदुत हेङ दोअ्हि,''का बिहुपाका मान्थुघा,या हेसा जेनावा ?''
\v 35 उङको स्वर्गदुत मरियमहेङ दोअ्हि,पबित् र आत्मा नादोफा ल्वाङ कालाउ सर्बसक्तिमान परमेस्वरको सरभङहोइ चान ह्याना | ओदोङ भाअ्सिङ ज्याइ जेनावा वा पबित् रआत्मासो कालाउ वा परमेस्वरको चान ज्यावा |
\v 36 इदोइ बिसयता ध्यान पि:नाङ्को ताइको एलिसिबाबुङ चानहिका वाको आबास्था बेराङ कालाउ बाइलि जेङ्काबुङ एला वाते तु माहिनाको गान्दि तेहोइ |
\v 37 हाइपालिदोनु परमेस्वर हिसिकाबुङ काम पालि द्वाना |''
\v 38 मरियम दोअ्हि,''का परमप्रभुको,''बान्धाइति,''ना दोअ्का भाइकाङ नाङ्को जिबनता जेनाको''कालाउ न्हुसो स्वर्गदुत वाको सो हानिहि |
\v 39 एन्सालाउदोङ मरियम तियार जेङ्तेङ कालाउ यहुदिया डेराको रा(लाख) भारिको सहरता हातार पाकाताङ हानिहि |
\v 40 वा जकरियाको साता हानिहि कालाउ एलिसिबाहेङ सुभकामना पिहि |
\v 41 जेलाउ एलिसिबा मरियमको सुभकामना हिङ्हि,एन्सालाउ वा हासुको जामाल टोङ्हि | कालाउ एलिसिबा पबितरो कालाउ आत्मासो पुर्न जेङ्हि |
\v 42 एलिसिबा बल लगाइतेङ र्-हिकाइहि कालाउ दोअ्हि,''भेनेङ बेबाल गेलाइ खान्तेङ परमेस्वर नासिहेङ हेन्जा आसिरबाद पिहि | कालाउ हामु लिता हिका जामाल बुङ इन्सिकाङ अनुग्रहितदोङ हि |
\v 43 इसिका हेसा जेङ्लि दो्हि कि त काङ्को प्रभुको आमाइ काङ्कोता लोहि |
\v 44 जेलाउ का नाङ्को सुभकामना हिङ्घा,काङ्को हामुलिताको जामाल हर्स जेङ्तेङ टोङ्हि |
\v 45 नासिहेङ आसिरबाद हि हाइपालि दोनु परमप्रभु नासिहेङ दोअ्का काथा पुरा जेनावा दोतेङ नासिहेङ खान्धुरि हिघाहि |''
\v 46 कालाउ न्हुसो मरियम दोअ्हि:
\v 47 काङको आत्मा परमप्रभुको बाखानाइ पाखे;कालाउ काङ्को हृदय परमेस्वर ता आनन्द जेङ्खे ज्याइ काङ्को मुक्तिदाता हि |
\v 48 हाइपालिदोनु वा ताइको दु:खित बान्धाइति हुता कृपा पाहि,एला कासिहेङ झाराङ द्याङ्गेलाइ कासिहेङ धन्यको दोअ्तावा,
\v 49 हाइपालिदोनु सरबुङसाइका परमेस्वर काङ्को भाअ्सिङ माहान कामगेलाइ पापिका हि,वाको मिङ पबित्तरो हि |
\v 50 ज्याइ परमेस्वरहेङ थिखे वाको कृपा पुस्तासो पुस्ताङ थेकापा ह्यावा |
\v 51 वाको ताइको खुरको बलपाहा सरबुङ तिङ्पाका हि | वा मारेम्का घमन्डि गेलाइहेङ कालाउ इम्बालाइको धनगेलाइको घमण्डता मोपा प्यावा |
\v 52 वा सरबुङ साइका सासकगेलाइहेङ सिहासनसो लाअ्पाका हि,कालाउ नम्रगेलाइहेङ तोल्हिकाहि |
\v 53 वा म्हुतुकालाइहेङ रेम्का आनेमाने गेलाइ पितेङ आधाइपाका हि | कालाउ स्वार्थि कालाउ धनिगेलाइहेङ खालिखुर दिङ्गिल्का हि |
\v 54 वा ताइको बान्धाइति इस्राएलगेलाइ हेङ साहायाता पालि लोका हि,वा केलाइहेङ दाया पिकाहि |
\v 55 वा आब्राहाम कालाउ वाको सान्तानगेलाइहेङ दाया पालि केलाइको पुर्खागेलाइहेङ पिका वचन भाइकाङ फोमपाका हि |
\v 56 मरियम एलिसिबा दोफा सुम महिना थेकापा हि,कालाउ ताइको सा भारि घुरिहि |
\v 57 एलिसिबाको तु-निन्चाको पहर जेङ्हि कालाउ एलिसिबा एलोङ चानको जोलोम पिहि |
\v 58 वाको देरागेलाइ कालाउ ताइको द्याङ्गेलाइ वासिहेङ परमप्रभु परमेस्वर मारफाङ अनुग्रह तिङ्पाका हिङ्का हिघाहि | ओबालाइ मरियम दोफा लेङ्चाहि |
\v 59 जामालको येए -दिनाको जेङ्तेङ ओबालाइ वाको खतना पालि लोहि |ओबालाइ वाको मिङ जकरिया ताअ्लि खाङ्घाखे हाइपालिदोनु उङ्को वाकोङ आबाको मिङ हिघाहि |
\v 60 कालाउ वाको आमाइ दोअ्हि,''माको,जामालको मिङ यु:हान्ना तापिलि गोयाङ |''
\v 61 द्याङ्गेलाइ एलिसिबा हेङ दोअ्हि,''कालाउ नेलाइको जाहानता इसिका मिङ हिका हासुबुङ मान्थु |''
\v 62 कालाउ न्हुसो इम्बालाइ जामालको आबाहेङ सोङ्केत पाहि,ना जामालको मिङ हाइ ताताना दोअ्तेङ मन पाखेना |''
\v 63 जकरिया हाइबुङ लेखेलि पाति र्-हि | कालाउ इम्बालाइ भाङ-भाङ्हि |
\v 64 ओधोङ्घुरि जकरिया नुइ, धुइलि दोअ्हि,कालाउ परमेस्वरको बाखानाइ पालि तेङ्हि |
\v 65 कालाउ वाको गोताङ देरागेलाइ थिहि | यहुदाको रा, थामेभारिको द्याङ्गेलाइ उङ्को बिसयता काथा पालि तेङ्हि |
\v 66 इदोइ काथा हिङ्का झाराङ इदोइ जामाल न्हुसो हिसिका जेनाङ वाला दोतेङ ताइ-ताइको मन ता ताअ्हि | हाइपालिदोनु परमप्रभुको खुर इङ्को जामाल हुता हि |
\v 67 कालाउ न्हुसो यु:हान्नाको आबा जकरियाकोता पबित्तरो आत्मा लोहि | कालाउ इसिका वा अगमबानि पिलि तेङ्हि:
\v 68 'इस्राएलको परमप्रभु परमेस्वरको बाखानाइ पासु हाइपालिपानु वा ताइको द्याङ्गेलाइहेङ साघाइहि,कालाउ द्याङ्गेलाइहेङ उदारपातेङ बान्चिपाहि |''
\v 69 वादोङ केलाइको भाअ्सिङ ताइको दाउदको हारागुतिया ता एलोङ सारबुङ्साइका मुक्ति दाता जाअ्पापिका हि |
\v 70 वा दोअ्का हिघाहि,कि वादोङ इदोइ गोताङ पाङ | हेन्जाङ लाम्फा वाको पबित्तरो अगमबक्तागेलाइ पाहा वा इदोइ गोताङ काथा गेलाइ दोअ्हि |
\v 71 वा केलाइहेङ सतुरुगेलाइ सो कालाउ मन्दामाताका सरबुङ्सो बान्चिपाका हि |
\v 72 वा केलाइको आजु-आजाइगेलाइहेङ दाया पाङ्का दोअ्का हि पबित्तरो करार बुङ फोम्पाका हि |
\v 73 वा केलाइको आजु (पुर्खा)आब्राहामको आगाता केरा चाका हि:
\v 74 वा केलाइहेङ केलाइको सतुरगेलाइको खुरसो लाअ्पाहि काङ्का दोअ्तेङ केरा चाकाहि | केलाइहेङ सुकापाङ वाको सेवा ता ता-तावा |
\v 75 जेलाउ थेकापा केलाइ सिन्हुतेङ ह्याङ केलाइ पबित्तरो कालाउ परमेस्वरको आगाता ठिक दामाता ह्याङ |
\v 76 'ओइ जामाल,ना माहामहिमाको अगमबक्ता जेनाना | वाको लोका दामा तियार पालि ना लाम्फा परमेस्वरको आगाता हानाना |
\v 77 ना वाको द्याङ्गेलाइहेङ इम्बालाइको पापगेलाइसो स्यामा निङ्तेङ हेसा बान्चिलि दोअ्तेङ धिरपाना,
\v 78 'परमेस्वरको प्रेमपुर्न करुना निङ्तेङ केलाइको भाअ्सिङ स्वर्गसो एलोङ नावा फाइसालामका दिना चिल्कातावा |''
\v 79 वा दाकिल्किल्काता हिकालाइहेङ सि:काको थिकाता परेकालाइहेङ साघाइयाङ |वा दोङ केलाइहेङ सान्तिको दामा भारि तेअ्पाङ |''
\v 80 एसाङ्दोङ उङ्को म्हुइका जामाल बाराकाताङ हानिहि कालाउ आत्माता सान्तिता हानिकाताङ पाहि | जेलाउ थेकापा इस्राएलता द्याङ्गेलाइ धिरपालि माअ्लो हि,ओदोङ बेला थेकापा यु:हान्ना:द्याङ्गेलाइसो दुरे हितेङ दोङ हि |'
\c 2
\p \v 1 ओदोङ्बेला अगस्तस सिजर रोमको खाबाराता हिका गोताङ सारभिगेलाइहेङ एलोङ आग्या पिगिल्हि | इङ्को आदेस अनुसार गोताङ द्याङ ताइको मिङ पंजिकृत पालि गोइघाखे |
\v 2 इङ्कोदोङ लाम्फाको  मुन्धुमको(रितिको) जनगनाना हिघाहि | कुरेनियस सिरियाको सारभि  आधिकारी जेङ्लाउ इन्सिका जेङ्का हिघाहि या लाङ पलटको जनगनाना  हिघाहि |
\v 3 गोताङ द्याङ्गेलाइ ताइको सहरगेलाइता मिङ लेखेपालि हानिहि |
\v 4 युसुफबुङ गालिलको नासरत सहरसो यहुदियाको बेथेलेहेम दोअ्का सहरता हानिहि | बेथेलेहेम सहरहेङ दाउदको सहर दोअ्घाखे | युसुफ इन्ता हानिहि हाइपालिदोनु युसुफ दाउदको   हारा (हारागुतिया) हिघाहि |
\v 5 युसुफ पन्जिकरणको भाअ्सिङ मरियमदोफा वाको बिहु निश्चित जेङ्लिदोका हिघाहि | मरियम उङ्को बेला गान्धितेका हिघाहि |
\v 6 युसुफ कालाउ मरियम बेथेलेहेमता हिलाउदोङ जामालको जेङ्का पहर हिघाहि |
\v 7 कालाउ वा जेठा चानको जोलोङ पाहि |इङ्को बेला धर्मसाला लिता थामे मान्थुघाखे | ओदोङ भाअ्सिङ वा ताइको जामालहेङ धावागेलाइहोइ पोम्हि कालाउ एलोङ दोङ्गोता  जिम्पाहि |
\v 8 इङ्को न्हिसिन्ता इङ्को थामेताको  बाहार मिलिङ्ता आधेमि गोठालागेलाइ ताइको भेडा मेसा खाङसुतेङ हिघाहि |
\v 9 परमप्रभुको एलोङ स्वर्गदुत ओदोङ्घुरि ओबालाइको आगाता जाहि | परमप्रभुको महिमा ओबालाइको दायापाहाङ चिल्कातेङ हिघाहि,  कालाउ गोठालोगेलाइ मारफाङ थिहि |
\v 10 इङ्को स्वर्गदुत ओबालाइहेङ दोअ्हि,''थिलि गोइका हाइबुङ मान्थु,हाइपालिदोनु का नेलाइहेङ सुभ ये:बानाल दोअ्लिलोघा | इदोइहोइ झाराङ द्याङगेलाइहेङ मेनाङ लेङचापाका बानाइहि |
\v 11  हाइपालिपानु  नानिदोङ दाउदको सहरता नेलाइको भाअ्सिङ एलोङ मुक्तिदाताको जोलोम जेङ्का हि,वादोङ ख्रिस्त,प्रभु हि |
\v 12 वासिहेङ नेलाइ एसापा नाल्स्वाना:नेलाइ एलोङ जामालहेङ धावाहोइ पोम्तेङ हिका कालाउ दोङ्गोता जिम्तेङ हिका निङस्वाना |''
\v 13 कालाउ न्हुसो अचानक इस्तुङ गान्दिलि मादोपाङ स्वर्गिय दुतगेलाइ लाम्फाको दुतदोफा जोम्पावा | गोताङ स्वर्गदुतगेलाइ एसा दोअ्तेङ परमेस्वरको बाखानाइ पातेङ ह्यावा: 
\v 14  ''सर्बोच्चा परमेस्वरहेङ महिमा, कालाउ जेथेबुङ द्याङ्गेलाइ दोफा परमेस्वर लेङ्चाका हि नेलाइता सान्ति ह्याको |
\v 15  इङ्को स्वर्गदुतगेलाइ गोठालोगेलाइहेङ लाअ्हि कालाउ स्वर्गभारि हानिहि | गोठालोगेलाइ,ओबालाइता काथा दोसुहि,''एला केलाइ बेथेलेहेम हानाइने,कालाउ हाइ जेङ्का हि खानाइने,ज्याइको बिसयता परमप्रभु परमेस्वर केलाइहेङ थाहा पिका हि |''
\v 16 कालाउ इम्बालाइ मार्फा-मार्फा हानिहि इनता मरियम कालाउ युसुफहेङ दुसुहि,इङ्को जामाल दोङ्ता जिम्तेङ हिघाहि |
\v 17 गोठालोगेलाइ जामालहेङ तिङ्हि,कालाउ इम्बालाइ इङ्को जामालको बिसयता स्वर्गदुत हाइ दोअ्का हिघाहि उङ्कोङ हिङ्पाहि | 
\v 18 गोठालोगेलाइको काथा हिङ्तेङ झाराङ आवाइ तुहि |
\v 19 मरियम इदोइ गोताङ काथागेलाइ ताइकोङ हृदयता ताअ्हि कालाउ इङ्को बिसयता फोमपातेङ हि |
\v 20 गोठालोगेलाइ इम्बालाइ तिङ्का कालाउ हिङ्का घाटाना गेलाइको भाअ्सिङ परमेस्वरको बाखानाइ पाकाताङ कालाउ महिमाता लेकाताङ ताइको भेडागेलाइ हिका थामेता घुरिहि | स्वर्गदुत इम्बालाइहेङ बर्णनपाका भाइपाङ गोताङ सत्ये जेङ्हि |
\v 21 जेलाउ जामाल येए दिनाको जेङ्हि,वाको खतना पाहि,कालाउ येसु:मिङ ताअ्पिहि | इङ्को मिङ दोङ जेलाउ जामाल हामुता लोका लाम्फादोङ स्वर्गदुत दोअ्का हिघाहि |
\v 22  मोसाको ब्यवस्था भाइपाङ जेलाउ मरियम कालाउ युसुफहेङ चोखाइलि दिना लोहि इम्बालाइ जामालहेङ परमप्रभुको आगाता समर्पन पापालि यरुसलेम चुम्पुहि |
\v 23  परमप्रभुको ब्यबस्थाता इसिका लेखेकाहि:एदि हिदोइबुङ जाहान लाम्फोरतिको सन्तान चान जेङ्नु वा 'परमप्रभुको भाअ्सिङ पबितरो मानिखे |''
\v 24 कालाउ,''ना एलोङ जोरि दुकुर माकुनु ए जोरि पारेउको चान चढाइलि गोइखे |''ओदोङ भाअ्सिङ परमप्रभुको ब्यवस्थाको भाइपाङ इदोइ बलिदान चढाइलि यरुसलेम हानिहि |
\v 25 सिमियोन मिङ पाका एमि द्याङ यरूसलेमता हिघाहि |वा भक्त कालाउ खुब धार्मिक द्याङ हिघाहि | वा इस्राएलको मुक्ति खाङ्लि र्-म्हुधाखे कालाउ वा पबित्तरो आत्माता हिघाखे |
\v 26 परमप्रभु ख्रिस्तहेङ मातिङ्पा थेकापा ना मासिस्याना दोअ्तेङ वासिहेङ पबित्तरो आत्मा दोअ्का हिघाहि |
\v 27 आत्माहोइ वासिहेङ थोङ्तेङ थानता चुमाहि | यहुदिको नियम  आन्सार जेदोङ हाइपालि गोइधाखे ओदोङ पालि येसु:को आमाइ कालाउ वाको आबा येसु:हेङ  थान्ता  चुमाहि |
\v 28  सिमियोन ताइको जामालहेङ कोल्हेता बाहि कालाउ परमेस्वरहेङ बाखानाइ पाहि कालाउ दोअ्हि:|
\v 29  ''एला,हे परमप्रभु,ताइको बचन आन्सार नाङ्को बान्धाइतिहेङ सान्तिदोफा बिदा लाअ्पि,
\v 30 हाइपालिदोनु काङ्को मिसियाहोइ नाङ्को उदार तिङ्का हि |
\v 31 जेदोङ नादोङ गोताङ सारभिगेलाइको आगाता तियार पान्हा |
\v 32 नाङ्को दामा तेअ्काता गैरयहुदिगेलाइको भाअ्सिङ प्रकास वादोङ | वादोङ नाङ्को द्याङगेलाइ एस्राएलको महिमा चुमा प्यावा |''
\v 33  वाको बिसयता सिमियोन इसिका काथा दोअ्का तिङ्तेङ येसु:को आमाइ आबा भाङ भाङ हि |
\v 34 कालाउ न्हुसो सिमियोन इम्बालाइहेङ आसिर्बाद पिहि कालाउ मरियम,येसु:को आमाइ दोअ्हि,इदोइ जामाल इस्राएलता हेन्जा को उत्थान कालाउ पतनको कारण जेनावा | वा चिन्हा जेनावा कालाउ ज्याइहेङ हेन्जा जोसो सुइकार माजेनावा |
\v 35 ओदोङ भाअ्सिङ हेन्जा द्याङ गेलाइको बिचार गेलाइ प्रकासता लावा | कालाउ एलोङ तरबार नाङ्को सुकुलुबुङ बानातेङ हानावा''
\v 36  हन्ना,एलोङ अगमबादिनि बेबालबुङ कालाउ इङ्कोङ  थानता हिघाहि वा इनताङ हिघाही | वा आसेर कुल को फनुएलको चामिन्दि हिघाहि | हान्ना इस्तुङ बेराङ जेङ्लि दोका हिघाहि | बिहु पातेङ वा के बे को जिवन न्हि बासार खिनिङ बितिपाहि |
\v 37 ह्न्नाको के सि:हि,वा द्या कुरि द्या बासार थेकाका हिघाहि | वा थानता हिलि मालाअ्घाखे भरु उपबास कालाउ दोम्चाकाइतेङ झेमपाङलिपाङ उपसना पाघाखे |
\v 38 ठिक बेलाता वा कालाउ जामालको आबा आमाइकोता थुकालि लोहि,लोतेङ परमेस्वरहेङ सेउपालि तेङ्हि | इङ्को गोताङ ज्याइ ज्याइ यरुसलेमको उदारको बिसयता काथा पाहि |
\v 39 युसुफ कालाउ मरियम परमप्रभुको ब्यवस्था आन्सार गोताङ काम दोपाहि कालाउ इम्बालाइ गालिलको ताइकोङ सहर नासरता हानिहि |
\v 40 म्हुइका जामाल दिनाङ- दिनाङ बाराकाताङ हानिहि | वा बलियाकाताङ हानिहि कालाउ  बुद्धिहोइ पोङ्घाहि |परमेस्वरको अनुग्रह  वाको दोफा हिघाहि |
\v 41  निस्तार पार्बाको बेला बासार किपाङदोङ येसु:को आमाइ आबा यरुसलेमको हानिघाखे |
\v 42 जेलाउ येसु:तेन्हे बासारको जेङ्हि,  दिनादोङ भाइपा वाको आबा- आमाइ वाको दोफा इङ्को भातियारता   योम्हि |
\v 43 जेलाउ भातियार दो:हि ओबालाइ साभारिघुरितेङ हिघाहि | कालाउ जामाल येसु:चाहि यरुसलेमतादोङ हि | वाको बिसयता आबा -आमाइहेङ हाइबुङ थाहा मागिहि, |
\v 44 ओबालाइ सोचिहि कि वाते भेनेङ हुल गेलाइ दोफा हि,ओदोङ भाअ्सिङ ओबालाइ लिअ्पाङ तेतेङ हि | कालाउ वासिहेङ ताइको सानाइति कालाउ ताइको द्याङ्गेलाइ भारि भोलि तेङ्हि |
\v 45 कालाउ युसुफ कालाउ मरियम वासिहेङ ओबालाइको माझाता मातिङ्लाउ ओबालाइ वासिहेङ भोलि यरूसलेमभारि घुरिहि |
\v 46 सुम्नि ता ओबालाइ वासिहेङ  थान्ता निङ्हि | येसु:  थान्ता धार्मिक सिकस्कगेलाइ दोफा ओबालाइको काथागेलाइ हिङ्काताङ कालाउ इम्बालाहेङ प्रस्न पाकाताङ योम्तेङ हिघाखे |
\v 47 ज्याइ ज्याइ वासिहेङ हिङहि,वाको सम्झिका कालाउ उतरगेलाइता भाङ भाङ हि | 
\v 48 जेलाउ वाको आबा आमाइ वासिहेङ निङ्हि ओबालाइ भारभुसाइहि | येसु:को आमाइ वासिहेङ दोअ्हि,'चान,हाइपालि ना केलाइहेङ एसा पान्हा ? नाङ्को आबा कालाउ का नासिहेङ भोलाउ मारफाङ दु:खि हिघानाखे |
\v 49 कालाउ येसु:इम्बालाइहेङ दोअ्हि,''नेलाइ कासिहेङ हाइपालि भोतेङ हिसुखेना ? हाइ नेलाइहेङ थाहा मागिसुखेना कि काङ्को आबाको काम जेता जेङ्खे का इन्ताङ हिलि गोयाङ्का ?
\v 50 कालाउबुङ इम्बालाइ येसु:को ओबालाइहेङ पिका जोबाफ को माने नाल्लि मादोहि |
\v 51 कालाउ कि येसु:ओबालाइदोफाङ नासरत हानिहि | वा ताइको आबा आमाइको दोअ्का गोताङ काथागेलाइ किअ्हि | जेदोङ वाको आमाइ दोअ्का एलाबुङ उङ्कोङ काथागेलाइदोङ मनता तातेङ हिघाखे |
\v 52 येसु:सारिरिक रुपता कालाउ बुदिृता बाराकाताङ हिघाहि कालाउ परमेस्वर कालाउ द्याङ्गेलाइ  सो अनुग्रह निङ्तेङ हिघाहि |
\c 3
\p
\v 1 सिजर तिबेरियसको तेनाओङ बासारता पन्तियस पिलातस यहुदियाको सारभि हिघाहि,कालाउ जेलाउ हेरोद गालिलको सासक हिघाहि | वाको ओने फिलिप इतुरिया कालाउ तराखोनितिसको सासक हिघाहि कालाउ लुसानियास अबिलेनेका सासक हिघाहि |
\v 2 जेलाउ अन्नास कालाउ कैयाफा प्रधान धामिगेलाइ जेङ्का हिघाखे, मारालाका थामेता जकरियाको चान यु:हान्ना परमेस्वरको वचन निङ्हि |
\v 3 वा यर्दन झोराको द्यापाहाङ गोताङ थामेगेलाइता हानिहि | ओबालाइको पाप स्यामाको भाअ्सिङ बक्तिस्ता र्-हुतेङ हृदय कालाउ जिवन परिबर्तन पालि गोयाङ दोअ्तेङ द्याङ्गेलाइहेङ बानाल पाघाखे |
\v 4 इदोइ गोताङ काथागेलाइ अगमबक्ता यसैया लेखेका किताबको ब्यख्या आन्सार जेङ्हि मारालाका थामेता र्-हिकाइतेङ हिका गाला:'परमप्रभुको भाअ्सिङ दामा तियार पासु | वाको दामागेलाइ सिधा बानाइसु |
\v 5 गोताङ धोबलेङ्गेलाइ पुराइन्हावा,कालाउ गोताङ तिकार कालाउ भोनोङ्को भुकुन्दि गेलाइ देहेलन्हापावा,आखेका दामागेलाइ सारिपाङ कालाउ तिकारगेलाइ कालाउ रा गेलाइ भारिबुङ,कालाउ तिकार दोल्हा दामागेलाइ सुकापा तेअ्का बनायावा |
\v 6 गोताङ द्याङ्गेलाइ परमेस्वरको मुक्तिको दर्सन पावा |''
\v 7 यु:हान्ना:पाहा सो बप्तिस्ता पापालि द्याङ्गेलाइ लोहि | यु:हान्ना ओबालाइ हेङ दोअ्हि,''नेलाइ बिस हिका पुँय्यागेलाइ भाइकाङ हिसुन्हा | नेलाइहेङ परमेस्वरको चेर जेदोङ लोदोङ्खे इन्तासो खालि हासु दोअ्हि ?
\v 8 नेलाइ ताइको हृदय परिबर्तन पालि दोका हिसुन्हा दोअ्का तिङ्पालि ठिक कामगेलाइ पालि गोइखे | बलमादिसु(घमण्ड) मापासु,कालाउ दोअ्सु,आब्राहाम केलाइको आबा हि | 'का नेलाइहेङ दोअ्खा कि परमेस्वर आब्राहामको भाअ्सिङ इदोइ उन्थुइ सो बुङ सन्तान बानाइपिलि द्वावा |
\v 9 सिङ्गेलाइ पाल्लि दुफेबुङ तियार हि | गोताङ सिङ जेदोङ सिङ रेम्का सेका मासेपाखे इङ्कोहेङ पालावा कालाउ मेता थाइगिल्लावा |''
\v 10 द्याङ्गेलाइ यु:हान्नाहेङ हिअ्हि,केलाइ हाइपालि गोइका हि ?''
\v 11 यु:हान्ना:जोबाफ पिहि,''एदि नेलाइ दोफा न्हेलोङ दौरा सुरुवाल हिनु भेनेङ माहिकाहेङ एलोङ पि | चाका आम्का हिनुबुङ आरुगेलाइहेङ बाखाराइपि |''
\v 12 पोत ल्होपाकालाइबुङ यु:हान्नाकोता लोहि, इम्बालाइ बप्तिस्ता र्-हुलि मन पाघाखे | इम्बालाइ यु:हान्नाहेङ दोअ्हि,''गुरुज्यु,केलाइ हाइपालि गोयाङ ?''
\v 13 यु:हान्ना:इम्बालाइहेङ दोअ्हि,''नेलाइहेङ जेथे ल्होपालि आदेस हि,उङ्को खान्तेङ हेन्जा पोत माल्होपा |''
\v 14 आधिमि लान्ठागेलाइ यु:हन्नाहेङ हिअ्हि,''केलाइ चाहि हाइ पालि ?''यु:हान्ना:इम्बालाइहेङ दोअ्हि,''बलतिङ्पातेङ द्याङगेलाइसो ताका मार्-हे्सु | हासुकोङ बारेता माधाताइसु | ताइमिङ कमाइका जेदोङ जेथे ताका हि ओदोङ्ता सनतुस्ती हिसु |
\v 15 गोताङ द्याङगेलाइ ख्रिस्त ल्वाङ दोअ्तेङ र्-हुम्तेङ हिघाहि कालाउ यु:हान्नाको बारेता भारबुसाइतेङ हिघाहि | इम्बालाइ सोचिहि,''हाइ वा दोङ ख्रिस्त कुन्नु ?''
\v 16 यु:हान्ना झाराङ्हेङ जोबाफ पिहि,''का नेलाइहेङ चिसो बप्तिस्ता पिखा,का न्हुसो ज्याइ एअ्मि ल्वाङ वादोङ का खान्तेङ हेन्जा माहान कामपालि द्वाङ | का वाको जुत्ताको तुनाबुङ खाङ्लि योग्योको मान्थुघा | वादोङ नेलाइहेङ पबित्तरो आत्मा कालाउ मेको बप्तिस्मा प्याङ |
\v 17 वा खाइरामहेङ फेलिबुङ तियार हि | वा रेम्का सेउमहेङ गुन्धासो खेनावा | वा रेम्का सेउमहेङ वाको भाकारता जोम्पावा | कालाउ मारेम्का हेथे हि वा हेलाउबुङ मासिका मेता दुकावा |''
\v 18 कालाउ न्हुसो वा द्याङ्गेलाइहेङ हेन्जाङ आरु काथागेलाइसो हाउसाइपाहि (उत्साह पिहि) कालाउ ये:बानालगेलाइ इम्बालाइहेङ दोअ्हि | यु:हान्ना ये:बानालगेलाइ हिङ्पाका हिङ्पाकाङ हि |
\v 19 हेरोद ताइको ओनेको बे हेरिदियाहेङ ताअ्हि वाको इन्सिका मारेम्का दुस्तकाम कालाउ सम्बन्ध तानाङ यु:हान्ना सासक हेरोदहेङ मारफाङ चेरहि |
\v 20 हेरोद इन्सिकाङ मारेम्का काम पाका हिघाखे:वा युहन्नाहेङ झयालखानाबुङ ह्- वाका हिघाहि | हेरोदको पाका मारेम्का कामगेलाइ इदोइ एलोङ थोपिन्हाहि |
\v 21 जेलाउ झाराङ द्याङ्गेलाइ बप्तिस्ता पाहि,येसु:बुङ लोहि कालाउ बप्तिस्ता र्-हुहि |येसु:दोमचाकातेङ हिलाउ बादेल आन्हाहि |
\v 22 कालाउ सारिरिक जिउ भाइपाङ ढुकुर वाको हुत्ता पबित्तरो आत्मा लोहि | कालाउ न्हुसो स्वर्गसो एलोङ गाला लोहि,''ना काङ्को चान हिना कालाउ का नादोफा मेनाङ लेङ्चाखा |''
\v 23 जेलाउ येसु:ताइको काम पालि तेङ्हि ओदोङ बेला वाको बासार झान्डै एकुरि ते पुगिका हिघाहि | द्याङ्गेलाइ सोचिका हिघाहि | येसु:युसुफको चान युसुफ एलिको चान हिघाहि |
\v 24 एलि मत्तातका चान हिघाहि,मत्तात लेबिको चान हिघाहि,लेबि मल्किको चान हिघाहि,मल्कि याम्नाको चान हिघाहि,कालाउ यान्ना युसुफको चान हिघाहि |
\v 25 युसुफ मत्ताथियासको चान हिघाहि,मत्ताथियास ओमोसको चान हिघाहि,ओमोस नहुमको चान हिघाहि,नहुम इसलिका चान हिघाहि,इसलि नग्यैको चान हिघाहि |
\v 26 नग्यै माथको चान हिघाहि,माथ मत्ताथियासको चान हिघाहि,मत्ताथियास सेमैनको चान हिघाहि,सेमैन योसेखको चान हिघाहि,योसेख योदाको चान हिघाहि |
\v 27 योदा योअननको चान हिघाहि,योअनन रेसाको चान हिघाहि,रेसा यरुबाबेलको चान हिघाहि,यरुबाबेल सालतिएलको चान हिघाहि,सालातिएल नेरिका चान हिघाहि |
\v 28 नेरि मल्किका चान हिघाहि,मल्कि अदिृका चान हिघाहि,अदिृ कोसामको चान हिघाहि | कोसाम एलमादमको चान हिघाहि,एलमादम एरका चान हिघाहि |
\v 29 एर,यहोसुको चान हिघाहि,यहोसु एलिएजरको चान हिघाहि,एलिएजर योरिमका चान हिघाहि,योरिम मत्तातको चान हिघाहि,मत्तात लेबिको चान हिघाहि |
\v 30 लेबि सिमियोनको चान हिघाहि,सिमियोन यहुदाको चान हिघाहि,यहुदा युसुफको चान हिघाहि,युसुफ योनानको चान हिघाहि,योनान एल्याकिमको चान हिघाहि |
\v 31 एल्याकिम मलेआका चान हिघाहि, मलेआ भिन्नाको चान हिघाहि, भिन्ना मत्ताथाको चान हिघाहि,मत्ताथाको नातानको चान हिघाहि,कालाउ दाउदको चान हिघाहि |
\v 32 दाउद यिसैको चान हिघाहि,यिसै ओबेदको चान हिघाहि,ओबेद बोअजको चान हिघाहि, बोअज सल्मोनको चान हिघाहि,कालाउ सल्मोन नहसोनका चान हिघाहि |
\v 33 नह्सोन अम्मिनादाबको चान हिघाहि,अम्मिनादाब आरामको चान हिघाहि,आराम हेस्रोनको चान हिघाहि,हेस्रोन फारेसको चान हिघाहि,कालाउ फारेस यहुदाको चान हिघाहि |
\v 34 यहुदा याकुबको चान हिघाहि,याकुब इसाहाकको चान हिघाहि,इसाहाक अब्राहामको चान हिघाहि,अब्राहाम तेरहको चान हिघाहि,कालाउ तेरह नाहोरका चान हिघाहि |
\v 35 नाहोर सरुगको चान हिघाहि,सरुग रउको चान हिघाहि,रउ पेलेगको चान हिघाहि,पेलेग एबेरको चान हिघाहि,कालाउ एबेर सेलहको चान हिघाहि |
\v 36 सेलह केनानको चान हिघाहि,केनान अर्पस्यदको चान हिघाहि,अर्पस्यद सेमको चान हिघाहि,सेम नुह्को चान हिघाहि,कालाउ नुह लेमेखको चान हिघाहि |
\v 37 लेमेख मतुसेलहको चान हिघाहि,मतुसेलह हनोकको चान हिघाहि,ह्नोक येरेदको चान हिघाहि,येरेद म्ह्लालेलको चान हिघाहि,कालाउ मह्लालेल केनानको चान हिघाहि |
\v 38 केनान एनोसको चान हिघाहि,एनोस सेतको चान हिघाहि,सेत आदमको चान हिघाहि,कालाउ आदम परमेस्वरको चान हिघाहि |
\c 4
\p \v 1 येसु:यर्दन धोरासो घुरिहि | वा पबित्तरो आत्मासो भरितेङ हिघाहि | उङ्को आत्मासो वासिहेङ उदादाङ्का थामेभारि चुम्पुहि |
\v 2 इन्ता द्याकुरि न्हिसिन द्याकुरि नितिम थेकापा येसु:हाइबुङ चाका-आम्का मान्थुघाखे | भुत येसु:हेङ द्याकुरि दिना थेकापा जाचिहि,ओदोङ भाअ्सिङ येसु:मारफाङ म्हुतुहि |
\v 3 भुत वासिहेङ दोअ्हि,''एदि ना परमेस्वरको चान नु इदोइ उन्ठुइहेङ  तोले जेङ्लि आग्या पि |''
\v 4 येसु:भुतहेङ जोबाफ पिहि,''धर्मंसासतरता  इसिका लेखिका हि:''तोले चातेङ खिनिङ द्याङ्गेलाइ सिन्हुतेङ माहिखे |''
\v 5 कालाउ भुत येसु:हेङ एलोङ झाङ्का थामेता चुम्पुहि,कालाउ एघुरिङ्ताङ पृथ्वि भारिता हिका गोताङ राइजिगेलाइ तिङ्पाहि |
\v 6 कालाउ भुत येसु:हेङ दोअ्हि,''का नासिहेङ इदोइ गोताङ  राइजिगेलाइको खाबारा,सारबुङ्गेलाइ कालाउ इम्बालाइता हिका गौरव  दोफाङ प्याङ्का | इदोइ गोताङ कासिहेङ पिका हि | का इदोइ गोताङ हासुहेङ्बुङ पिलि द्वाङका |
\v 7 एदि ना कासिहेङ सेउपान्हापानु कालाउ बाखानाइपानु का इदोइ गोताङ नासिहेङ प्याङ्का |''
\v 8 येसु:जोबाफ पिहि,''धर्मसास्तरता इसिका लेखिएका हि:'ना परमप्रभु नाङ्को परमेस्वर हेङ खिनिङ सेउपालि कालाउ बाखानाइपालि गोइखे,कालाउ वाको खिनिङ सेवा पालि गोइखे !''
\v 9 कालाउ इङ्को भुत आरुङ येसु:हेङ यरुसलेमता चुम्पुतेङ  ग्रोमथानको तुप्पाता जाअ्पाहि | भुत येसु:हेङ दोअ्हि,''एदि ना परमेस्वरको चान हिनु पानु इता सो धासे !
\v 10 हाइपालिपानु धर्मसास्तरता इसिका लेखिएका हि:''वादोङ नाङ्को साघाइलिको भाअ्सिङ ताइको स्वर्गदुत गेलाइहेङ आग्या प्यावा |''
\v 11 इदोइबुङ लेखिएका हि:'इम्बालाइ नासिहेङ खुर -खुरता खोअ्तावा,ओदोङ भाअ्सिङ नाङ्को खोकोइ उन्ठुइता माथुन्हाना |''
\v 12 येसु:जोबाफ पिहि:''इदोइबुङ धर्मसास्तरता दोअ्न्हाका हि:'परमप्रभु नाङ्को परमेस्वरको हेङ माजाचिलि |''
\v 13 भुत येसु:हेङ गोताङ पाहासो साताइहि कालाउ येसु:हेङ इन्तासो लाअ्तेङ हानेहि |
\v 14  येसु:पबित्तरो आत्माको सरबुङ चुम्तेङ गालिलता घुरिहि | गालिलभारि वाको बारेता बानालगेलाइ चारचाराइहि |
\v 15 येसु:इम्बालाइको चाउघारा सागेलाइता धिरपालि तेङ्हि | गोताङ द्याङ्गेलाइ वाको बाखानाइ पाहि |
\v 16 येसु:ताइमि बाराका सहर नासरताबुङ तेगिल्हि | माइसा चाका दिना लाम्फादोङ वा चाउघारा साता हानिहि | वा इन्ता हाइदोङ पढेलि जाअ्हि |
\v 17 यसैया अगमबक्तापाहा सो लेखिएका ग्रन्थ वासिहेङ पिका हिघाहि | वा ग्रन्थ पल्तिपाहि कालाउ एलोङ थामेता इसिका काथा लेखिएका निङ्हि :
\v 18 'परमप्रभुको आत्मा काङ्को हुत्ता हि,हाइपालिदोनु हाइदोङ मान्थुका गरिबगेलाइहेङ ये: बानाल हिङ्पालिको भाअ्सिङ  परमेस्वर   वा कासेहेङ  गोसाना पालि दिङ्गिल्का हि|  झिन- झिरिता हिकालाइहेङ लाअ्पालिको लाअ्लिको भाअ्सिङ,कालाउ कान्हागेलाहेङ मिसिया तिङ्पालि दो:लि, हेन्जाङ दु:ख निङ्चाकालाइहेङ लाअ्पालिको भाअ्सिङ,  परमेस्वर कासेहेङ दिङ्गिल्हि |
\v 19 कालाउ घोसाना पालि कि ताइको द्याङ्गेलाइहेङ बान्चिपालि परमप्रभुको ठिक पहर लोका हि |''
\v 20 येसु:ग्रन्थ बन्द पाहि |वा इङ्को ग्रन्थ एमि  साघाइकाहेङ पितेङ इन्ताङ योम्हि | चाउघारा साता हिका गोताङ द्याङ वासिहेङ खान्तेङ हिघाखे |
\v 21 येसु:ओबालाइ दोफा नुइ धुइलि तेङ्हि,| वा दोअ्हि,''का नेलाइको आगाति जेदोङ धर्मग्रन्थ को इदोइ भाग पढेका इङ्को नानि पढेकाताङ पालाउ पुरा जेङ्हि |''
\v 22 गोताङ द्याङ्गेलाइ येसु:को बाखानाइ पाहि,वाको ता:का बचन हिङ्तेङ ओबालाइ भारभुसाइहि | ओबालाइ दोअ्हि,''हेसा वा एसापा इसिका दोअ्लि दोअ्हि ? हाइ याते युसुफको चान माकोरो ?''
\v 23 येसु:ओबालाइहेङ दोअ्हि,''का गिखा कि नेलाइ कासिहेङ या निङ्पिस्वाना,  कालाउ दोअ्सुवाना,'ओइ बैधे! ताइमिहेङ एल्पा |'ना जेदोङ कर्फनहुमता पान्हा ओदोङ केलाइ हिङ्नाहि | एला ना ताइको सहरताबुङ एन्साङ पा |'' 
\v 24 कालाउ न्हुसो येसु:दोअ्हि,''का नेलाइहेङ जातिङ्को दोअ्खा | अगमबक्ताहेङ ताइको देरागेलाइता कालाउ सहरता हेलाउबुङ सुइकार मापाखे |
\v 25 जेदोङ दोअ्दोङ्खा इङ्को जातिङ हि | एलियाको पालाता सुम बासार आधा बासार थेकापा इस्राएलको मिलिङ्ता बारका अनिकाल जेङ्हि | गोताङ सारभिता हिसोबुङ चाका -आम्का मान्थुघाखे | ओदोङ्बेला इस्राएलता इस्तुङ राडि(बिधुवा) गेलाइ हिघाहि |
\v 26  कालाउबुङ एलियाहेङ उङ्को हिदोइबुङ राडिको ता मादिङ्गिल्हि | सिदोन प्रान्तको सारपात दोअ्का थामेता चाहि एलियाहेङ एलोङ राडिको साता दिङगिल्हि |
\v 27 कालाउ अगमबक्ता एलियाको समयता इस्राएलता इस्तु रोग्या खोका बेथागेलाइ हिघाहि | कालाउ नामान बाहेक हासुहेङबुङ माएल्पाहि |''नामान इस्राएललि माको वाते सिरिया  राइजिको द्याङ हिघाहि |'
\v 28 गोताङ द्याङ्गेलाइ ज्याइ चाउघारा साता हिघाहि,कालाउ इङ्को काथागेलाइ हिङ्हि मारफाङ चेर ताङ्पाहि |
\v 29 इम्बालाइ ल्होहि कालाउ वासिहेङ सहरसो बाहार उल्हापातेङ जेदोङ झाउका तिरकाता इम्बालाइको सहर बानाइका हिघाहि,इङ्को झाउका तिकारता चुम्पुतेङ वासिहेङ लेता धाकालाइतेङ हुल्पालि खाङ्धाखे |
\v 30 कालाउबुङ वाते इम्बालाइकोङ माझासो सिरितेङ इन्तासो बाहार हानिहि |
\v 31 गालिलको कर्फनहुम दोअ्का सहरता येसु:हानिहि | वा माइसाचाका दिना द्याङ गालाइहेङ सिकस्या पिहि |
\v 32  इम्बालाइ येसु:को सिकस्याता भाङ -भाङघाखे | हाइपालिपानु वा खाबाराको साथ धिरपाघाखे |
\v 33 चाउघारा साता एअ्मि  दुस्त आत्मा धेल्का  द्याङ हिघाहि | इङ्को द्याङ बारका गालासो रिह्-काइ हि |
\v 34 'हे नासरतको येसु:!केलाइसो ना हाइ भोखेना ? हाइ केलाइहेङ नासापालि ना इता लोका हा ? का नासिहेङ गिखा परमेस्वरको एलोङ पबित्तरो जन |''
\v 35 कालाउबुङ येसु:इङ्को  दुस्त आत्माहेङ चेरहि,''सिकापा हि | इङ्को द्याङ्सो बाहार उल्लिहितेङ लोउ |''इङ्को  दुस्त आत्मा धेल्का हिका द्याङ्गेलाइको आगाताङ इङ्को द्याङ्हेङ भोनोइता लोङ्पाहि | कालाउ न्हुसो  दुस्त आत्मा  धेल्का  इङ्को वाजानहेङ हाइदोङ मारेम्का मापासिङ लाअ्तेङ हानिहि |
\v 36 गोताङ द्याङ्गेलाइ आइवातुहि कालाउ ओबालाइ ता- ताइमिता काथा पाहि,''याको माने हाइ को ? येसु:ते खाबारादोफाङ कालाउ सरबुङ दोफा दुस्त आत्मा धेल्कालाइहेङ  उल्लिलि आग्या पिखे,कालाउ इम्बालाइबुङ उल्लिखे |''
\v 37 कालाउ न्हुसो इङ्को थानेको गोताङ थामेता येसु:को नावाइ चार -चाराइहि |
\v 38 येसु:चाउघारा सा लाअ्हि,वा सिमोनको साता हानिहि | सिमोनको जुबे एकदम मिसालोतेङ मारफाङ थाला जेङ्तेङ हिघाहि | ओबालाइ वाको भाअ्सिङ हाइदोङ पापिलि दोअ्तेङ सेउपाहि |
\v 39 येसु:वाको भेरपा हानिहि कालाउ मिसाहेङ इन्ता सो हानिलि आग्या पिहि कालाउ लाअ्तेङ हानिहि | मिसा झटैृ एल्हि,कालाउ वा ल्होहि इम्बालाइहेङ सेवा पाहि |
\v 40 बेलादुबिलि तोम्लाउ झाराङ द्याङ्गेलाइ ज्याइ ज्याइको ताइको द्याङ्को द्याङ्गेलाइ मासाधेका हिघाहि ओबालाइहेङ येसु:कोता चुमाहि | ओबालाइ भेनेङ -भेनेङ मिसासो मासाधेका हिघाहि | येसु:गोताङ मासाधेकालाइहेङ साइहि कालाउ ओबालाइहेङ एल्पाहि |
\v 41 हेन्जाङ द्याङ्गेलाइसो भुतगेलाइ बाहार उल्लितेङ हानिहि | भुतगेलाइ आहुतेङ हिघाहि,''ना परमेस्वरको चान हिना |''कालाउ येसु:भुतगेलाइहेङ सिकापा हिलि आग्या पाहि | येसु:दोङ ख्रिस्त हि:दोअ्तेङ भुतगेलाइ गिका हिघाहि |
\v 42 न्हु -दिनाको रि्-ह्माङ येसु:चाकामान्दा हिका थामेता हानिहि | कालाउ हुदागेलाइ वासिहेङ भोगिल्तेङ हिघाहि,उङ्को हुदागेलाइ येसु:को हिका थामेता लोहि | कालाउ इम्बालाइ येसु:हेङ तिङ्हि,इम्बालाइ वासिहेङ लाअ्तेङ मान्हे दोअ्तेङ सेउपाघाखे |
\v 43 कालाउ येसु:इम्बालाइहेङ दोअ्हि,''का भेनेङ सहरगेलाइता बुङ परमेस्वरको सारभिको बारेता ये:बानालगेलाइ दोअ्लि गोइका हि | ओदोङ भाअ्सिङ कासिहेङ दिङ्गिल्का हि |''
\v 44 कालाउ येसु:यहुदियाको चाउघारा सागेलाइता ये: बानाल पालि तेङ्हि |
\c 5
\p \v 1 येसु:गेनेसरेत समुन्द्रको काम्भेता जाअ्तेङ हिघाहि,वाको द्यापाङ द्याङ्गेलाइ येसु: वाको भेर्पा कोर्पाहाङ चुमेसुपा हेन्जाङ द्याङ्गेलाइको हुदा जेङ्दोङ्घाखे | इम्बालाइ परमेस्वरको वचन हिङ्लि खाङ्घाखे |
\v 2 येसु:समुन्द्रको काम्भे भेरपा न्हेलोङ नाउ तिङ्हि | हाया माङ्कालाइ नाउसो उल्लितेङ इम्बालाइको हाया माङ्का जालेगेलाइ झागाखे |
\v 3 वा एलोङ नाउता धोल्हि,जेदोङ सिमोनको हिघाहि,कालाउ वासिहेङ इङ्को नाउहेङ आसा फारापा कालाउ काम्भेको भेरपा चुम्पुलि आरा्हाइहि | जेलाउ वा इन्ता योम्हि कालाउ द्याङ्गेलाइहेङ  धिरपालि तेङ्हि |
\v 4 जेलाउ येसु:ताइको काथा दोअ्लि दोअ्हि,''इदोइ नाउहेङ वाङ्खारा का चि भारि चुम्पु कालाउ हाया माङ्का जाले आअ् |''
\v 5 सिमोन जोबाफ पिहि,''गुरुज्यु केलाइ नानि झेङ्पाङ हाया माङ्नाहि कालाउबुङ एलोङ्बुङ हाया रिमलि मादोन्हाहि |कालाउबुङ ना दोअ्न्हा,का जाले आअ्ताङ्का |''
\v 6 इम्बालाइको ताइको जाले चि ता आअ्हि,इम्बालाइको जाले भरि हाया देतेङ जाले दोङ थेअ्लि तोम्का हिघाहि |
\v 7 इम्बालाइ आरू नाउता हिकाताइको सानाइतिगेलाइहेङबुङ साघाइलि लोसु दोअ्तेङ काइहि | कालाउ सानाइतिगेलाइ लोतेङ नाउता वथे हाया लादेहि नाउदोङ दुबिलि टोम्हि |
\v 8 जेलाउ इदोइ तिङ्तेङ येसु:को खोकोइता तुघुरतेङ सिमोन पतरस दोअ्हि,''हे प्रभु,कासो एलाङदोङ  दुरेहाने हाइपालिपानु का पापि द्याङ हिघा |''
\v 9 वथे हेन्जा हाया रि्मका तिङ्तेङ इम्बालाइ कालाउ वाको दोफा हिकालाइ झाराङ भारबुसाइहि |''
\v 10 जबदिको  चानगेलाइ याकुब:कालाउ यु:हान्नाबुङ भारबुसाइ जेङ्हि | याकुब कालाउ युहन्ना सिमोन दोफाङ हाया माङ्घाखे | येसु:सिमोनहेङ दोअ्हि,''थिलि मागोइस्वाना | एला उसो नेलाइ हाया माङ्का माको भरु द्याङ गेलाइहेङ रिम्स्वाना |''
\v 11 इम्बालाइ ताइको नाउगेलाइ समुन्द्रको काम्भे भेरपा चुमाहि,कालाउ इम्बालाइ इङ्को गोताङ लाअ्तेङ येसु:दोफा हानिहि |
\v 12 जेलाउ ए पल्ट येसु:एलोङ सहरता हिघाहि,इन्ता एलोङ रोग्या खोका दु:खि द्याङबुङ हिघाहि | जेलाउ वा येसु:हेङ तिङ्हि,वा येसु:को आगाता हानितेङ तुघुरतेङ सेउपाहि,''हे प्रभु,कासिहेङ एल्पापि |,का गिखा ना मन पाहे पानु कासिहेङ एल्पालि द्वाना |''
\v 13 येसु:दोअ्हि,''का नासिहेङ एल्पालि मन पाखा |''एलाङ एल !''कालाउ न्हुसो वा इङ्को द्याङहेङ साइहि,ओदोङ घुरि रोग्या खोका खाअ्हि |
\v 14 येसु:वासिहेङ आग्या पिहि,''इसिका जेङ्का काथा हासुहेङबुङ मादो | भरु ताइमिङ हानितेङ धामिहेङ तिङ्वा मोसा दोअ्का भाइपा ताइमि एल्का ता परमेस्वरहेङ बलि पि | इदोइ पाहासो ना एल्का प्रमान जेनावा |''
\v 15 कालाउ येसु:को बिसता बानाल झन ये:बानाल जेङ्काताङ हानिहि | इस्तु द्याङ्गेलाइ वाकोता हिङ्लि लोघाखे कालाउ मासेधेका मिसागेलाइ एल्तेङ हानिघाखे |
\v 16 येसु:हेन्जा जोसो हासुबुङ मान्थुका थामेता दोम्चाकाइ घाखे |''
\v 17 ए -दिना येसु:द्याङ्गेलाइहेङ सिकस्या पिदोङ्घाखे,फारिसिगेलाइ कालाउ सास्तिरि गेलाइबुङ इन्ताङ योम्तेङ हिघाहि | इम्बालाइ यरुसलेम,यहुदिया कालाउ गालिलको गोताङ सहरगेलाइसो लोका हिघाहि | परमप्रभु वासिहेङ एल्पाका सरबुङ पिका हिघाखे |
\v 18 एमि गाइल्हि खोका द्याङ इन्ता हिघाहि | कालाउ आधिमि द्याङ्गेलाइ एमि मासाधेका हेङ एलोङ चौकिता चुम्तेङ लोहि कालाउ इम्बालाइ लिता चुमालि कालाउ येसु:को आगाता ताअ्लि खाङ्घाखे |
\v 19 इन्ता द्याङ्गेलाइको वथे बार्का जेर कालाउ गुल्सुमुल्सुपा हिघाहि उङ्को मासाधेकाहेङ लिता चुम्पुलि हिदोइबुङ दामा मानिङ्हि ओदोङ भाअ्सिङ इम्बालाइ चालाहुता ताङ्हि,कालाउ इम्बालाइ चाला आअ्तेङ उङ्कोहेङ चौकि सुधाङ येसु:को आगाता खुअ्पाहि |
\v 20 इम्बालाइको अटल खान्धुरि तिन्तेङ येसु:दोअ्हि,''ओइ भाया,नाङ्को पापगेलाइ स्याम जेङ्होइ |''
\v 21 कालाउ कि सास्तिरि गेलाइता ता -ताइमिता काथा दोअ्लि तेङ्हि,''इदोइ द्याङ हासु को ? वाको जेदोङ दोअ्का परमेस्वरको बिरुद्ता दोअ्खे | परमेस्वरहेङ खिनिङ पापगेलाइ  स्यामा पालि दोअ्खे |''
\v 22 कालाउ येसु:इम्बालाइ हाइ सोचेघाखे वा थाहा गितेङ दोअ्हि,''नेलाइ मनता इन्सिकाका हाइपालि प्रस्न गेलाइ पासुखेना ?
\v 23 हिदोइ चाहि सजिलो हि:कि नाङ्को 'पापस्यामा  जेङ्हि,माकुनु  ल्हो कालाउ हाने दोअ्लि ?
\v 24 का नेलाइहेङ तिङ्पाङ्का कि पृथ्विता द्याङ्को चानहेङ पापगेलाइ स्यायामा पालि खाबारा हि |''कालाउ वा उङ्को गाइल्हि खोकाहेङ दोअ्हि,''का नासिहेङ दोअ्खा,ल्हो,कालाउ नाङ्को चौकि तोलितेङ सिता हाने |'
\v 25 झाराङ्को आगाता उङ्को गाइल्हि खोका द्याङ जुरुजारापा ल्होहि कालाउ ताइको सिधाउ तोअ्ल्हेतेङ परमेस्वरको बाखानाइ पातेङ सा भारि हानिहि |
\v 26 झाराङ द्याङ्गेलाइ भारबुसाइका जेङ्हि,कालाउ परमेस्वरको बाखानाइ पालि तेङ्हि | इम्बालाइ झाराङ थिहि कालाउ दोअ्हि,''नानि केलाइ जेङ्लि मादोका काथा तिङ्न्हाहि |''
\v 27 कलाउ न्हुसो येसु:बाहार हानिहि कालाउ पोत ल्होपाका कार्यलयको  आगाता एमि पोत ल्होपाका  द्याङहेङ योम्तेङ हिका तिङ्हि,कालाउ वासिहेङ दोअ्हि,''काङ्को दोअ्फा लोउ |''
\v 28 कालाउ उङ्को लेबि  जुरुक ल्होहि  कालाउ गोताङ आनेमाने लाअ्तेङ वाको लेसारा पिताइहि |
\v 29 कालाउ लेबि येसु:को भाअ्सिङ ताइको साता बार्का भातियार जुराइहि | इन्ता पोत ल्होपाकालाइ कालाउ आरु द्याङ्गेलाइबुङ  एलोङ बार्का जेरबुङ उङ्को भातियारता ओबालाइ दोफाङ योम्तेङ चाघाखे |
\v 30 फारिसिगेलाइ कालाउ इम्बालाइको सास्तिरिगेलाइ वाको चात्यागेलाइको बिरुदता एसा दोअ्तेङ गुनगुनाइलि तेङ्हि,कालाउ दोअ्हि,''नेलाइ पोत ल्होपाकागेलाइ कालाउ पापिगेलाइ दोफा हाइपालि चासुखेना -आम्सुखेना ?
\v 31 येसु:जोबाफ पिहि,मिसा माकोलाइहेङ बैधे मागोइखे, भरू मिसालोकालाइहेङ बैधेको आवस्यक  परिखे  |
\v 32 का धार्मिक,द्याङगेलाइहेङ काइलि लोका माको,का ते पापिगेलाइ हेङ कालाउ ओबालाइको  हृदय कालाउ हिका- आमका चाका कालाउ लगाइका फेरिपालि दोअ्तेङ आहा्इलि इता लोघा |''
\v 33 इम्बालाइ येसु:हेङ दोअ्हि ''फारिसिगेलाइ भाइपाङ यु:हान्नाको चात्यागेलाइबुङ बेला- बेलाता ब्रत कालाउ दोम्चाकाइखे |  कालाउ नाङ्को चात्यागेलाइते हेलालाउबुङ चाखे- आम्खे |''
\v 34 येसु:इम्बालाइहेङ दोअ्हि,''हिदोइबुङ बिहुता, जन्तिगेलाइ बेहुला दोफा,इम्बालाइ  हिपा भरि ब्रत हिलि मागोइखे |
\v 35 बेला इसिका लोखे जेलाउ बेहुला नेलाइसो हानिलि गोइखे, इङ्को बेला इम्बालाइ ब्रत हिखे |''
\v 36  येसु:इम्बालाइहेङ इदोइ निङ्पिहि ''हिदोइबुङ द्याङ नावा लोखोन थेअ्तेङ पुराना लोखोन मातालाइलिखे | हाइपालि ? हाइपालिदोनु एन्सा पाहे पानु नावा लोखोन बिगिरखे,कालाउ तालाइका टुक्रा पुरना लोखोन दोफा मामिलेखे |
\v 37 हासुबुङ नावा दाखरसहेङ पुराना दाखरस को झोलाता माह्वाखे | हाइपालि ?हाइपालिदोनु नावा दाखरसको  झोलागेलाइ थेअ्पाखे, इङको भाअ्सिङ दाखरस होअ्तेङ हानिखे कालाउ झोलागेलाइबुङ नासा खे |
\v 38 द्याङ्गेलाइ हेलालाउबुङ नावा दाखरसहेङ नावा झोलाता ताअ्खे |
\v 39 हासुबुङ पुराना दाखरस आम्लि दोअ्तेङ न्हुसो नावा दाखरस आम्लि माभोखे | हाइपालि पानु वा द्वा वा,''पुरना दाखरसदोङ रेम्का हि |''
\c 6
\p \v 1 एअ्नि,माइसाका दिनाता,येसु:सिङसोङ हिका मिलिङ पाहासो हानिघाखे | वाको चात्यागेलाइ सिङ्सोङको सिसा पेतेङ खुरता माझितेङ चाहि |
\v 2 आधिमि फारिसिगेलाइ दोअ्हि,''नेलाइ हाइपालि एसा पासुखेना ? माइसाका दिना एसा पालि मोसाको ब्यबस्थाको बिरुद् जेङ्खे ?''
\v 3 येसु:जोबाफ पिहि,''नेलाइ पढेका मान्थु सुन्हा,दाउद जेलाउ वा कालाउ वा दोफा हिकालाइ म्हितुका हिघाहि,कालाउ हाइपाका हिघाहि ?
\v 4 दाउद परमेस्वरको सा ता हानिहि कालाउ वा परमेस्वरहेङ चढाइका  सेले चुमाहि कालाउ चाहि | कालाउ वा सेलेगेलाइ ताइमि दोफा हिका द्याङ्गेलाइबुङ बाखाराइपिहि | जातिङ्को इदोइ मोसाको बिरुद् हिघाहि | ब्यवस्था  आन्सार धामिगेलाइहेङ खिनिङ इसिका सेले चाहि आग्या हिघाहि |''
\v 5 कालाउ येसु: फारिसिगेलाइहेङ दोअ्हि,''द्याङको चानदोङ माइसाचाकाको दिनाको प्रभु |''
\v 6 भेनेङ माइसाचाका दिना चाउघारा सा लिता दुल्तेङ वा सिक्स्या पिहि | इन्ता एमि द्याङ हिघाहि वाको दाम्पाहाको खुर सेङ्का हिघाहि |
\v 7 वा माइसाका दिनाबुङ एल्पाका काम पाकाको बिसयता वासिहेङ दुसिलि खाङ्घाखे उङ्को सास्तिरि कालाउ फारिसिगेलाइ वाको गल्ति गेलाइ भोगिल्घाखे |
\v 8 येसु:इम्बालाइ हाइ बिचार पाखे दोअ्तेङ बुझिहि | कालाउ वा उङ्को सेङ्का खुर हिका द्याङ्हेङ दोअ्हि,''ल्हो,कालाउ इदोइ द्याङ्गेलाइको आगाता जाअ् |''ओदोङ भाअ्सिङ उङ्को द्याङ जुरुकै ल्होहि कालाउ इन्ता जाहि |
\v 9 येसु:इम्बालाइहेङ दोअ्हि,''का नेलाइहेङ हिअ्खा साइसाका दिना हाइपालि थिक हि वाला: रेम्का कि मारेम्का ? प्राय बान्चि पालि माकुनु नासा पालि ?''
\v 10 येसु:इङ्को कोरपाहाङ योम्का झाराङ हेङ खाङ्हि | कालाउ उङ्को द्याङहेङ दोअ्हि,''खोइ कासिहेङ नाङ्को खुर खाङ्लि पि |''उङको द्याङ वासिहेङ खुर तिङ्पाहि | वाको खुर ओदोङ्घुरि एल्हि |
\v 11 फारिसिगेलाइ कालाउ सास्तिरिगेलाइ मारफाङ चेर ताङ्पाहि | इम्बाला ता -ताइमिता काथा दोअ्सुलि तेङ्हि,''येसु:हेङ केलाइ हाइ पानि गोयाङ कि ?''
\v 12 ओदोङ बेला येसु:एलोङ झाउका तिकारता हानितेङ दोमचाकाइ घाखे | झेङ्पाङ वा दोमचाकाइतेङ इङको न्हिसिन बितिपाघाखे :
\v 13 न्हु दिना रिहृमा,वा ताइको चात्यागेलाइहेङ काइहि | इम्बालाइको माझासो तेन्हे जाना वा साल्हि | कालाउ वा इम्बालाइहेङ चात्या मिङ पिहि | इम्बालाइ हिघाखे :
\v 14 सिमोन येसु:वासिहेङ पतरस मिङ ताअ्पिका हिघाखे | कालाउ अन्द्रियास पतरसको ओने,याकुब:कालाउ युहन्ना:,फिलिप कालाउ बरथुलमाइ ;
\v 15 मति,थोमा,याकुब:(अल्फायसको चान),कालाउ सिमोन (ज्याइहेङ जेलोटबुङ दोअ्खे),
\v 16 यहुदा (याकुबको चान) कालाउ यहुदा इस्करयोति | इदोइ यहुदादोङ उङको एमि हि ज्याइ येसु:हेङ सतुरगेलाइको खुरता रिम्पावा |
\v 17  येसु:कालाउ चात्यागेलाइ लाख सो लेअ्ता खुउतेङ लोहि | वा इन्ताङ एलोङ सारिपा मिलिका मिलिङ्ता जाअ्हि | वाको चात्यागेलाइ एलोङ बार्का जेर इन्ता हिघाहि | कालाउ टायर कालाउ सायडन सागर  तटको सहरगेलाइसो कालाउ यहुदियाको गोताङ थामेगेलाइसो,यरुसलेमगेलाइसो लोका हिन्जा द्याङ्गेलाइबुङ इन्ता हिघाखे |
\v 18  इम्बालाइ झाराङ इन्ता वाको वचन हिङ्लि कालाउ ताइ -ताइको मासाधेको मेसासो एल्लि लोका हिघाखे | दुस्त आत्मागेलाइसो साधिनान्हाकागेलाइबुङ एल्हि |
\v 19 झाराङ येसु:हेङ साइलि खाङ्घाखे हाइपालिपानु उङ्को झाराङहेङ एल्पाकाताङ वाकोसो सरबुङ बाहार उल्हितेङ हानिघाखे |
\v 20 वा ताइको चात्यागेलाइहेङ खाङ्हि कालाउ दोअ्हि,''हे दु:खि द्याङ्गेलाइ,नेलाइहेङ आसिरबाद हि,हाइपालिदोनु परमेस्वरको राइजि नेलाइको दोङ |
\v 21  नेलाइ,एला हासु म्हितुकालाइहेङ्बुङ आसिरबाद हि,हाइपालिपानु नेलाइ चि आम्लि माकिसवाना | नेलाइ एला हासु खार्तेङ हिकालाइहेङ आसिरबाद हि,हाइपालिदोनु नेलाइ मायारू सो लेङ्चास्वाना |
\v 22 'द्याङ्को चानको भाअ्सिङ एदि नेलाइहेङ द्याङ्गेलाइ मन मापरेवा,ताइको जेर सो उल्हिपावा,इम्बालाइ मन्दा माताकावा,इम्बालाइ नेलाइहेङ सुइकारमापावा नेलाइ धन्यको |
\v 23 इङ्को बेला मयारू पासु कालाउ लेङ्चातेङ तोङ्सु,हाइपालिपानु स्वर्गता नेलाइको बार्का इनाम निङ्स्वाना | नेलाइको  आजाइ- आजुगेलाइको अगमबक्ता गेलाइहेङ एल्साङ पाघाखे,एन्साङ दोङ उङ्को द्याङ्गेलाइ नेलाइहेङबुङ इन्सिकाङ बेउरा पावा |
\v 24 'ओइ धनि द्याङ्गेलाइ ! नेलाइहेङ धिक्कार ! हाइपालिदोनु नेलाइको जिवनता लेङ्चाका हिसुन्हा |
\v 25 नेलाइ आधाइकालाइहेङ,धिक्कार!हाइपालिपानु नेलाइ म्हितुस्वाना | नेलाइ एला लेङतेङ हिकालाइ,धिक्कार | हाइपालिपानु नेलाइ चिन्ता पास्वाना कालाउ खार्लि गोइस्वाना | २६. ''धिक्कार !नेलाइको बारेता द्याङ्गेलाइ पाहासो बाखानाइ पालाबुङ,हाइपालिपानु नेलाइको आजाइ-आजुबुङ धाताइका अगम्बकतागेलाइहेङ जेलाउबुङ  बाखिन पाहि |
\v 26  ''धिक्कार !नेलाइको बारेता द्याङ्गेलाइ पाहासो बाखानाइ पालाबुङ,हाइपालिपानु नेलाइको आजाइ-आजुबुङ धाताइका अगम्बकतागेलाइहेङ जेलाउबुङ  बाखिन पाहि |
\v 27 का लाइहेङ दोअ्खा,ताइको सतुरगेलाइहेङ माया पा | ज्याइ नेलाइहेङ मन्दा माताखे इम्बालाइहेङ बुङ रेम्फाङ पा |
\v 28 नेलाइहेङ सारापपिकालाइहेङबुङ आसिर्बाद पिसु | नेलाइदोफा मारेम्का दुस्तवेभार पाकालाइहेङबुङ दोमचाकाइ पिसु |
\v 29 एदि हासुबुङ नेलाइको एलोङ गालाता चाउरिनु आरुङ भेनेङ गालाबुङ धोपि | एदि हासुबुङ नाङ्को धावा चुम्पुनु वासिहेङ दौराबुङ पि |
\v 30 ज्याइ र्-हेखे झाराङहेङ पि,एदि नाङ्को हाइदोङ आमेने चुम्पुनु वासिहेङ उङ्को आमेने माघुरिपा |
\v 31  आरुगेलाइसो ना हाइ भोखेना,आरुको भाअ्सिङ बुङ एन्साङ पापि |
\v 32 ज्याइ नेलाइहेङ  माया पाखे कालाउ इम्बालाइहेङ खिनिङ माया पानु,नेलाइहेङ हाइ हिदोइबुङ बाखानाइको योग्य जेङ्स्वाना ? आइ!पापिगेलाइबुङ नेलाइहेङ माया पाकालाइहेङ माया दोङ्पाखे |
\v 33 नेलाइको रेम्का पाकालाइहेङ खिनिङ रेम्फा पासुखेनापानु नेलाइहेङ हाइ फाइदा जेङ्हि रो ? हाइपालिपानु पापिगेलाइबुङ एन्साङ पाखे |
\v 34 एदि घुरिपातेङ निनाङ्का दोअ्तेङ आसाता ना हासुहेङ्बुङ रिन पिन्हा पानु हाइ ना बाखानाइको योग्य जेनानारो ? माको,पापिगेलाइबुङ पापिगेलाइहेङ इङ्कोङ झोको दोङ घुरिप्यापापियावा कालाउ का निनाङ्का दोअ्तेङ आसा पाखे |
\v 35 ओदोङ भाअ्सिङ ताइको सतुरगेलाइहेङ माया पासु | इम्बालालाइहेङ रेम्फा पासु,कालाउ इम्बालाइ सो हाइदोङ आसा माकोसिङ रिन पिसु | एदि नेलाइ एसा पासुन्हा पानु नेलाइ बार्का इनाम निङ्स्वाना,नेलाइ सर्बोच्च परमेस्वरको सान्तानगेलाइ भाइपाङ जेङ्स्वाना,हाइपालिपानु परमेस्वर बैगुनि कालाउ दुस्टगेलाइ दोफाबुङ कृपालु हि |
\v 36 जेसाङ नाङ्को आबा मायालु कालाउ दयालु हि एन्साङ मायालु कालाउ दयालु जेङ्सु |
\v 37 आरुको न्याय मापासु,कालाउ बोमिबुङ नाङ्को न्याय मापावा | आरुगेलाइ दोसिलि मातिङ्पासु नासिङ्हेङ्बुङ दोसिलि मातिङ्प्यावा | आरुगेलाइहेङ स्यामा पासु,कालाउ नाबुङ स्यामा निनावा |
\v 38 आरुगेलाइहेङ पिसु कालाउ नाबुङ निनावा | नेलाइबुङ रेम्फा दोअ्ङतेङ निङस्वाना,नेलाइहेङ थि्चाइतेङ तामपाकाताङ,तामपाकाताङ हेङ्गालाइकातेङ होपाङ निङ्स्वाना जेदोङ दोङ्होइ ना आरूगेलाइहेङ प्याना परमेस्वरबुङ नेलाइहेङ ओदोङ दोङ्होइ प्यावा |''
\v 39 येसु:नेलाइहेङ इदोइ निङ्पितेङ दोअ्हि:''हाइ एलोङ कान्हा आरुङ भेनेङ कान्हाहेङ थोङ्लि द्वावा ? अह:न्हेमिदोङ वाङ्खाराता लोअ्नावा |
\v 40 एलोङ चात्या ताइको गुरु खान्तेङ हुत्ता जेङ्लि मादोखे | गोताङ द्याङ ज्याइ पुर्नरूपता घिरलि दोअ्खे कालाउ खिनिङ वा गुरु भाइपाङ जेङ्लि द्वावा |
\v 41 ' ताइको ओनेको मिसियाता हिका बाला ना हाइपालि तिङ्खेना, कालाउ ताइकोङ मिसियता हिका डेङ्ग्रा चाहि थाहा मागिखेना ?
\v 42 ना ताइको मिसियाता हिका डेङ्ग्रा मातिङ्न्हापानु,ताइको ओनेहेङ 'ओइ ओने,नाङ्को मिसियाको बाला कासिहेङ उल्लापालि पि'दोअ्तेङ ना हेसा दोअ्लि द्वाना ? ओइ दिकालाइ,लोम्फा ताइकोङ मिसियाता हिका डेङ्ग्रा उल्लापा,कालाउ खिनिङ ना ओनेको मिसियता हिका बाला उल्लापाहि सरलाङ्गापा तिङ्लि द्वाना |
\v 43 'एलोङ रेम्का सिङ मारेम्का सेका हेलाबुङ मासेफाखे | एन्साङदोङ एलोङ मारेम्का सिङ रेम्का सेका सेपालि मादावा |
\v 44 गोताङ सिङ वाको सेका पिकासो नाल्लि दोअ्खे | द्याङ्गेलाइ चुइको झुन्जिसो कोसे पेलि मादावा | कालाउ इम्बालाइ चुइ झुन्जिसो अंगुर पेलि मादावा |
\v 45 एलोङ रेम्फा द्याङ ताइको हृदयता रेम्का काथादोङ ताअ्खे | कालाउ वा ताइको हृदयसो रेम्का काथा बाहार उल्लिपाखे | कालाउ एलोङ दुष्ट द्याङ ताइको हृदयता दुष्ट काथागेलाइदोङ ताअ्का हिखे | कालाउ वा मारेम्का आखेका काथागेलाइदोङ बाहार उल्लिपाखे | जेदोङ काथाहोइ हृदयता पोङ्घाका हिखे ओदोङ द्याङ्को नुइसो उल्लिखे |
\v 46  ''जेलाउ काङ्को दोअ्का माकिसुखेनापानु हाइपालि कासिहेङ ''प्रभु,''प्रभु,दोअ्स्वाना ?
\v 47 ज्याइ द्याङ जेलाउ का दोफा लोखे कालाउ काङ्को वचनगेलाइ हिङ्खे कालाउ पालाना पाखे,का इम्बालाइहेङ वा हिसिकाहि दोअ्तेङ तिङ्प्याङका |
\v 48 वा एमि सा बनाइका द्याङ भाइकाङ हि | वा खाङ्रापा तोतेङ बोलियाका उन्थुइ हुत्ता खाम्भा गिनावा | जेदोङ्बेला झोराता बाने लावा चिहोइ साता थुन्हातावा कालाउबुङ इङ्को बानेहोइ सा हेङ हेङ्गालाइलि मादावा हाइपालि पानु इङ्को सा रेम्फा बानाइका ह्यावा |
\v 49 जेदोङ द्याङ काङ्को वचन हिङ्खे कालाउबुङ वा पालाना पालि माकिनु उङ्को द्याङ रेम्फा बलियाका खाम्बा मागिङ्सिङ सा बानाइका द्याङ भाइकाङ हि,ज्याइको सा झोरासो बाने लोलाउ इङ्को साता थुन्हावा कालाउ इङ्को एधामासिङ ओनावा कालाउ गोताङ नासातावा |
\c 7
\p \v 1 जेलाउ येसु:ताइको गोताङ काथा द्याङ्गेलाइहेङ हिङ्पालि दोअ्तेङ वा कर्फनहुमता हानिहि |
\v 2 कर्फनहुमता एमि कप्तान हिघाहि | वाको एमि चाकारिया आधामारापाङ मिसालोका हिघाहि | उङ्को सिलितोम्का हिघाहि,उङ्को कप्तान चाकारियाहेङ मेनाङ मायारोपाघाखे |
\v 3 जेलाउ वा येसु:को बारेता हिङ्हि कालाउ वाराङ यहुदि प्रधानगेलाइहेङ वाकोता दिङ्गिल्हि कालाउ उङ्को चाकारियाहेङ बान्चिपालिको भाअ्सिङ लोलि दोअ्तेङ सेउपाहि |
\v 4 उङ्को द्याङ्गेलाइ येसु:कोता हानिहि,कालाउ उङ्को कप्तानहेङ साघाइपि दोअ्तेङ मेनाङ सेउपाहि कालाउ दोअ्हि ''उङ्को कप्तान नाङ्को साघाइका निङ्लि जातिङभारि योग्यको हि |''
\v 5 वा केलाइको द्याङ्गेलाइहेङ मायारु पाखे कालाउ केलाइको भाअ्सिङ चाउघारा सा बुङ बनाइपिका हि |''
\v 6 ओदोङ भाअ्सिङ येसु:उङ्को द्याङ्गेलाइदोफा हानिहि | वा सा थुकालि दुरेदोङ हिलाउ कप्तान ताइको सनाइतिगेलाइहेङ वाको दोफा एसा दोअ्लि दोअ्तेङ सेउपालि दिङ्गिल्हि,''हे प्रभु,ना काङ्को सा ता लोलि दु:ख मापापि | ना भाइका द्याङ काङ्को सा ता खोकोइ  टेकिली पालि सोबाइका का मान्थुघा |
\v 7 ओदोङ भाअ्सिङ का ताइमिङबुङ नाङकोदोफा मानइज्जत दोभाइपा हानिलि सोबाइका मान्ठुघा,ना आग्या खिनिङ पि काङ्को चाकारिया एल्लावा | 
\v 8 नाङ्को खाबारा कासिहेङ थाहा हि,काबुङ आरु द्याङ्गेलाइको खाबारा ता हिघा | कालाउ काङ्को खाबाराता लान्ठा गेलाइ हि | एदि का एमि लान्ठाहेङ द्वाङ्का 'हाने' कालाउ उङ््को हानावा | कालाउ आरूङ भेनेङ लान्ठाहेङ द्वाङका'लोउ', कालाउ वा ल्वावा | कालाउ एदि काङ्को चाकारियाहेङ दोअ्खा,'इङ्को पासु,कालाउ वा पावा |''
\v 9 जेलाउ येसु:इङ्को काथा हिअ्हि,वा सारबुसाइ हि | येसु:वासिहेङ पिताइतेङ लोका द्याङ्गेलाइ भारि घुरिहि कालाउ दोअ्हि,'का नेलाइहेङ दोअ्खा का इसिका खाङ्घुरि सारा इस्राएलताबुङ सिसोबुङ मानिङ्घा |''
\v 10 येसु:हेङ काइलि हानिका झाराङ द्याङ्गेलाइ सा भारि घुरिहि | इम्बालाइ उङ्को चाकारियाहेङ एल्लिदोका निङ्हि |
\v 11 कालाउ न्हुदिना येसु:नाइन दोअ्का सहरता हानिहिहि |वाको चात्यागेलाइ कालाउ हिन्जा द्याङ्गेलाइबुङ वाको दोफाङ हानितेङ हिघाहि |
\v 12 जेलाउ येसु:सहरको दृवार भेरपा थुकाहि,वा सि:का चानचाउलिहेङ चुम्पुकाताङ पाका तिङ्हि | एमि राडिको एलोङ खिनिङ चानसिका हिघाहि | जेलाउ सि:कावाजानहेङ चानचाउलिता चुम्पुकाताङ पालाउ उङ्को राडिदोफा सहरको द्याङ्गेलाइ हिन्जा हानिघाखे |
\v 13 जेलाउ प्रभु येसु:हेङ वासिहेङ तिङ्हि वा उङ्को राडिको भाअ्सिङ हृदयसो दु:खि जेङ्हि कालाउ वासिहेङ दोअ्हि,''माखार ?''
\v 14 येसु:चानचाउलिको भेरपा थुकाहि कालाउ वासिहेङ साइहि | सि:का वाजानहेङ चानचाउलि चुम्पुतेङ हानिको मालापि गेलाइ टक्क जाहि,वा उङ्को सि:का वाजानहेङ दोअ्हि,''ओइ वाजान,का नासिहेङ दोअ्खा ल्हो |''
\v 15 कालाउ न्हुसो उङको् सि:का वाजान एन्साउदोङ ल्होतेङ योम्हि कालाउ काथा दोअ्लि तेङ्हि | येसु:उङ्को वाजानहेङ वाको आमाइको खुरता पिहि |
\v 16 झाराङ द्याङ्गेलाइ भारबुसाइहि कालाउ एसा दोअ्काताङ परमेस्वरको बाखानाइ पाहि,''एलोङ महान अगमबक्ता केलाइकोता लोका हि |''कालाउ ओबालाइबुङ दोअ्धोङ्धाखे,''परमेस्वर ताइको प्रजागेलाइहेङ सामाराइह्इतेङ हि |''
\v 17 वाको बिसयको इदोइ बानाल सारा यहुदिया कालाउ इन्ताको भेरपाङ सारभिताबुङ  नावाइ चार- चाराइहि |
\v 18 यु:हान्नाको चात्यागेलाइ इदोइ गोताङ घाटानागेलाइको बिसयता वासिहेङ इन्ताको गोताङ काथागेलाइ दोअ्पिहि | यु:हान्ना ताइको चात्यागेलाइ मध्येसो न्हेमि चात्याहेङ काइहि |
\v 19 यु:हान्ना इम्बालाइहेङ प्रभु येसु:दोफा हिअ्लि दिङ्गिल्हि,''एमि ज्याइ लोलि खाङ्का हिघाहि,उङ्को नादोङ ना हिना कि ? माकुनु आरुङ भेनेङहेङ दोङ र्-म्लि गोयाङ कि ?''
\v 20 कालाउ न्हुसो द्याङ्गेलाइ येसु:कोता लोहि,इम्बालाइ दोअ्हि | ''बप्तिस्ता पिका यु:हान्ना:केलाइहेङ इदोइ हिअ्लि नाङ्कोता दिङ्गिल्हि,'हाइ लोलि खाङ्को नादोङ ना हिना कि ? माकुनु ते केलाइ आरुङ भेनेङ दामा खानाइने ?''
\v 21 ओदोङ बेला,येसु:हेन्जा द्याङ्गेलाइहेङ इम्बालाइको मिसा, ब्यथा कालाउ इम्बालाइ सो डुस्ट आत्मा  लाअ्पापिहि | वा इस्तु कान्हा द्याङ्गेलाइहेङबुङ मिसियाँ तिङ्पालि दोअ्पापिका बानाहि |
\v 22 कालाउ वा यु:हान्ना:को चात्यागेलाइहेङ दोअ्हि ''नेलाइ इता जेदोङ काथागेलाइ तिङ्सुन्हा,कालाउ हिङ्सुन्हा हानितेङ युहाहन्नाहेङ दोअ्सु | कान्हा द्याङबुङ एल्हि कालाउ तिङ्लि दोका जेङ्हि | लेङ्ग्रा गेलाइ तेलि तेङ्हि | रोग्या खोकालाइ बुङ एल्हि | न्हातोङ माहिङ्का बैइरागेलाइबुङ काथा हिङ्लि तेङ्हि | सिकालाइबुङ सिन्हुहि जिबन निङ्हि | कालाउ गरिब द्याङ्गेलाइ परमेस्वरको सारभिको ये:बानालगेलाइ हिङ्तेङ हिका हि |
\v 23 हासुबुङ कासिहेङ ग्रहन पालाउ बाधाको हिदोङ कारन मानिङ्खे इङ्को वाजान वादोङ धन्यको हि |'
\v 24 जेलाउ यु:हान्ना:को चात्यागेलाइ हानिहि | येसु:यु:हान्नाको बिसयता दोअ्लि तेङ्हि: ''नेलाइ उदादाङ्का थामेभारि हाइ खाङ्लि हानिसुखेना ? हाइ भेरमा होइहेङगालाइका निगालो हेङ ?
\v 25 मारालाकाता  नेलाइ हाइ खाङ्लि लोसुन्हा ? एलोङ मेनाङ रेम्का लोखोन होङ्का द्याङ्गेलाइहेङ  खाङ्लि ? माको | सोबाइका कालाउ रेम्का धावा लोखोन होङ्कालाइ ते राज दरबारमा हिखे |
\v 26 जातिङभारि,नेलाइ इता हाइ खाङ्लि लोसुन्हा ? एमि अगमबक्ताहेङ ? हाइ !,का ते नेलाइहेङ दोअ्खा,यु:हान्ना:अगमबक्ता खान्तेङबुङ (श्रेस्ठ) स्स्रेस्ट हि |
\v 27 वाते इङ्को द्याङ ज्याइको बिसयता इसिका लेखेका हि: | 'हिङ्सु! का नासिहेङ साघाइकाहेङ नाङ्को आगा दिङ्गिल्लाङका | ज्याइदोङ नाङ्को आगाता नाङ्को दामा तियार पापियावा |'
\v 28 का नासिहेङ दोअ्खा,यु:हान्नादोङ एलाथेकापा जोलोम जेङ्का द्याङ्गेलाइसो झाराङ खान्तेङ बार्का हि,कालाउबुङ ज्याइ परमेस्वरको सारभिता म्हुइका हि,उङ्को वा खान्तेङ बार्का हि |''
\v 29 जेलाउ द्याङ्गेलाइ इदोइ बिसयता हिङ्हि,इम्बालाइ मानेहि कि परमेस्वरको सिकस्या रेम्का हि | उङ्को पोत ल्होपाकालाइबुङ सत्ये मानिहि | उङ्को द्याङ्गेलाइहेङ यु:हान्ना पाहाँसोङ बप्तिस्ता पापाका हिघाहि |
\v 30 कालाउबुङ फारिसिगेलाइ कालाउ सास्तिरिगेलाइ नेलाइको भाअ्सिङ बनाइका परमेस्वरको अभिप्रायहेङ इम्बालाइको भाअ्सिङ यु:हान्नासो बप्तिस्ता र्-हुलि सुइकार मापाहि | 'कालाउ रदृ पाहि |'
\v 31 'इदोइ पुस्ताको द्याङगेलाइको बिसोयोता का हेसा बर्नन पालि ?नेलाइ हाइ भाइका हिसुन्हा ?
\v 32 इदोइ द्याङ्गेलाइ हातेबाजारता योमतेङ्हिका जामालाइ भाइकाङ हि | एलोङ हुदाकोजामाललाइ भेनेङ हुदाको जामालहेङ काङ्खे कालाउ दोअ्खे: केलाइ नेलाइको भाअ्सिङ बासुरि धुइपान्हाहि,कालाउबुङ नेलाइ मान्हासुन्हा;केलाइ मन आउलिका लेअ्लेअन्हाहि कालाउबुङ नेलाइलाइ माखारसुन्हा |'
\v 33 बप्तिस्ता पिका यु:हन्ना लोहि कालाउ वा आरु द्याङ्गेलाइ भाइका चाका आम्का माचाहि कालाउ माआम्हि | कालाउ नेलाइ दोअ्सुखेना,'यासिहेङ भुत धेल्का हि |'
\v 34 द्याङको चान चाहि आरु द्याङ्गेलाइ भाइपाङ चाकाताङ कालाउ दाखरस आम्काताइ लोहि | कालाउ नेलाइ दोअ्सुवाना,खाङ्सु वासिहेङ;वा खुब चाखे कालाउ आम्खे | वा पोत ल्होपाकालाइको कालाउ पापिगेलाइको भाया |'
\v 35 बुदिृ ठिक हि दोअ्का काथा बुदृ  आन्सार  कामपाकालाइदोङ प्रमानित पाखे |
\v 36 फारिसिगेलाइ मध्ये सो एमि येसु:दोफा योम्तेङ उम चालि काइहि | वा फारिसिको सा ता हानि कालाउ चालि योम्हि |
\v 37 इङ्को सहरता एमि पापि बेजान हिघाहि | वा येसु:हेङ फारिसिको साता उम चाका थाहा निङ्तेङ वा एलोङ सिगमरमरको सिसिको बोतलता माला मालाका चुइति चुम्तेङ लोहि |
\v 38 उङ्को बेजान येसु:को भेरपा खार्- काताङ वाको खोकोइता मितिहोइ भिजाइतेङ कालाउ ताइको पुरुङको पुसुङहोइ मोकाताङ वाको खोकोइता  चुमाइपातेङ   वाको अत्तर को चुइति लगाइपिहि
\v 39 वासिहेङ निम्ता(नेउता) पाका फारिसि उङ्को तिङ्तेङ मनमनता एसा दोअ्लि तेङ्हि,''याते अगमबक्ता हिनु ते यासिहेङ साइका हासु कालाउ हाइखालको बेजान दोअ्तेङ वा गिधावा,हाइपालिपानु इदोइते पापिनि कि वा |''
\v 40 येसु:उङ्को फारिसिहेङ दोअ्हि,''ओइ सिमोन,नासिहेङ हाइदोङ दोअ्लि हि |''वा दोअ्हि,''गुरुज्यु दोअ् |''
\v 41 येसु:दोअ्हि,''इन्ता न्हेमि द्याङ हिघाहि,न्हेमिदोङ एनोङ्दोङ माझनको रिन र्-हुका हिघाहि | एमि नासाइ चाँनदिको ताका,कालाउ भेनेङ चाहि न्हेकुरि तेताका चाँदिको ताका र्-हुका हिघाहि |
\v 42 इम्बालाइकोता हेन्जा ताका मान्थुघाखे,ओदोङ भाअ्सिङ इम्बालाइ ताइको रिन चुक्ता पालि मादोहि | कालाउ माझन ओबालाइ न्हेमिकोङ रिन-मिन्हा पापिहि | उङ्को न्हेमि मध्येसो हासु चाहि उङ्को माझनहेङ हेन्जा मायारो पाघाखे वाला ?''
\v 43 सिमोन दोअ्हि,''काङ्को बिचारता ज्याइ हेन्जा रिन चुम्पुका हिघाहि वादोङ वासिहेङ हेन्जा मायारो पाघाखे वाला |''येसु:सिमोनहेङ दोअ्हि,''नाङ्को काथा ठिक हि |''
\v 44 कालाउ न्हुसो वा उङ्को बेजानहेङ खाङ्तेङ सिमोनहेङ दोअ्हि,''ना उङ्को बेजानहेङ तिङ्न्हा ? जेलाउ का नाङ्को साता लोघा,ना काङ्को खोकोइ झालिचिबुङ मापिन्हा | वाते काङ्को खोकोइगेलाइ वाको मितिहोइ झातेङ कालाउ पुसिङहोइ योपिहि |
\v 45 ना कासिहेङ माचुमाइन्हा,कालाउ वाते का लोकासोङ काङ्को खोकोइ ता चुमाइ चाकाइ चाकाङ हि वा एन्सापालि लाअ्का मान्थु |
\v 46  ना काङको् पुरिङ्ता चुइति माघोसिपिन्हा,कालाउ वाते काङ्को खोकोइता मालामालाका अत्तरको चुइति घोसिपिहि |
\v 47 ओदोङ भाअ्सिङ का नेलाइहेङ दोअ्खा कि वाको हेन्जा पापगेलाइ स्यामा जेङ्का हि | एसापाहा गिखे कि वा हेन्जा मायारु तिङ्पाहि ज्याइहेङ आधेपाप स्यामा पापिखे वा आतुइसा मायारु बाखाराइखे |''
\v 48 कालाउ न्हुसो येसु:उङ्को बेजानहेङ दोअ्हि,''नाङ्को पापगेलाइ स्यामा जेङ्का हि |''
\v 49 चालि योमकालाइ ताइ -ताइमिता दोअ्लि तेङ्हि,''इदोइ द्याङ ताइमिहेङ हासुको दोअ्तेङ ठानिखे ? पापसोबुङ स्यामा पाका द्याङ,या हासु को ?''
\v 50 येसु:उङ्को बेजानहेङ दोअ्हि,''नाङ्को खान्धुरि होइ नासिहेङ बान्चिपाहि | एला ना सान्तिसो हाने |''
\c 8
\p \v 1 भेनाङ दिना,येसु:परमेस्वरको सारभिको(राइजि) बारेता बानाल कालाउ ये:बानाल गेलाइ दोअ्काताङ,देरागेलाइ कालाउ सहरगेलाइ घुराइकाताङ हानिहि | तेन्हे प्रेरितगेलाइ वाको दोफाङ हिघाहि |
\v 2  हेथे ते बेबालगेलाइबुङ वाको दोफा हिघाहि,ज्याइ दुस्त आत्मा हिका कालाउ मासाधेका बेथागेलाइसो एल्का हिघाहि | इम्बालाइ हिघाहि मग्दलिनि दोअ्का मरियम,ज्याइसो न्हिलोङ भुत उल्हिका हिघाहि,
\v 3 आरु बेबालबुङ योअन्ना,चुजाकि को बे (हेरोदको साघाइका) सुजाना,कालाउ हेन्जा आरुङ बेबालगेलाइ उङ्को बेबालदोफा हिघाहि | उङ्को बेबालाइ येसु:कालाउ वाको प्रेरितगेलाइ ताइको ताका पितेङ साघाइघाखे |
\v 4 जेलाउ बार्का जेर  वाको कोर्पाहाङ जोम्लि   लोहि कालाउ सहर सहरसो द्याङ्गेलाइ वाकोता लोहि,वा इम्बालाइहेङ एलोङ निङ्पिका काथा दोअ्हि |
\v 5  ''एमि द्याङ चालाइ बिअ्का,चालाइ बिअ्लि उल्लिहि,कालाउ बिलाउ चालाइ आधे आतुइसा दामाको भेरपा परेहि,कालाउ इङको द्याङको खोकोइहोइ याङ्न्हाहि,कालाउ बादेलको साह्रोगेलाइ  चापिहि |
\v 6 आधे चालाइगेलाइ आसा उन्ठुइ भारि बिअ्न्हाहि,इङ्को चालाइगेलाइ योलि तेङ्हि कालाउ मिलिङ आसा झाका मान्थुनाङ सेङ्हि |
\v 7 आधे चालाइगेलाइ झुन्सिभारि बिअ्न्हाहि,इङ्को चालालाइ योलि तेङ्हि,कालाउ न्हुसो इङ्को चुइसिङ्गेलाइबुङ बार्काताङ हानिहि कालाउ चालाइ बारालि मानिङ्हि|
\v 8 कालाउ आधेजोसो चालाइगेलाइ रेम्काङ मिलिङ्ता जेङ्हि | इङ्को चालाइगेलाइ योलि तेङ्हि,कालाउ नाकुरि गुना हेन्जा सेका सेहि |वा निङ्पिलि दोअ्तेङ वा बार्का गालाहोइ दोअ्हि,''ज्याइको हिङ्का न्हातेङ हि,वा हिन्हाको |''
\v 9 चात्यागेलाइ वासिहेङ हिअ्हि,''या निङ्काको माने हाइको ?''
\v 10  येसु:दोअ्हि,नेलाइहेङ परमेस्वरको सारभिको रहोस्य बुझिलि बुदिृ पिका हि,कालाउ आरुगेलाइदोफा चाहि का निङ्पितेङ दोअ्खा,'नेलाइ खान्तेङ्बुङ मातिन्हाका,कालाउ हिङ्तेङ्बुङ माबुझियाको |
\v 11 एला निङ्पिका यादोङ: चालाइ चाहि परमेस्वरको वचन |
\v 12 दामाको भेरपा झारिका चालाइ चाहि इम्बालाइ,ज्याइ हिङ्खे,कालाउ हिङ्तेङ खान्धुरि मापाको कालाउ माबान्चायाको दोअ्तेङ भुत लोतेङ इम्बालाइको हृदयसो वचन चुम्पुखे |
\v 13 उन्थुइ हिका मिलिङ चाहि इम्बालाइ,ज्याइ वचन हिङ्तेङ लेङ्चाखे कालाउ वा ग्रहन पाखे | कालाउबुङ वाको चाहि जारि मान्थावा,कालाउ आतुइसा पहरको भाअ्सिङ इम्बालाइ खान्धुरि पाखे,कालाउ जाचिका पहरता इम्बालाइ नासातावा |
\v 14 चुइको झुन्जिता हुल्का चालाइगेलाइ चाहि हाइ वाला ? इम्बालाइबुङ उङ्को द्याङ भाइकाङ ज्याइ परमेस्वरको बचन हिङ्खे,कालाउ इम्बालाइ जिबनको चिन्ता,धन,सु:ख चैनता परितेङ उकुस -मुकुस जेनावा | ओदोङ भाअ्सिङ इम्बालाइसो सेकागेलाइ भारलि मानिनावा |
\v 15 कालाउ इङ्को रेम्का मिलिङ्ता परेका चालाइगेलाइ चाहि हाइ वाला ?इम्बालाइबुङ उङ्को द्याङगेलाइ भाइकाङ हि ज्याइ परमेस्वरको वचन रेम्फा कालाउ मन लगाइतेङ हिङ्खे | इम्बालाइ परमेस्वरको वचन पालाना पाखे कालाउ सिकापा रेम्का सेकागेलाइ बुङ सेपाखे |
\v 16 हिदोइबुङ द्याङ गेसा जोलाइतेहेङ तापिहोइ माथुमखे,याते चौकिलिता माताखे | भरु उङ्को द्याङ गेसा जोलाइतेङ चाकितादोङ ताखे इन्तासो लोका द्याङ्गेलाइ थाइ थाइकाहोइ फैसालामका तिनावा |
\v 17 म्होन्हाका गोताङ काथागेलाइदोङ प्रस्त तिनावा कालाउ फैसालामकाता चुमावा |
\v 18 एसाङ हेसापा  हिङ्लि गोइका हि सिकापा हिङ्सु | ज्याइ हेथे बुझिलि दोअ्खे वा आरु हेन्जा गिलि निङ्खे | ज्याइ माबुझिखे,वाकोता हेथे हि उङ्कोबुङ रामावा |''
\v 19  येसु:को आमाइ कालाउ ओनेगेलाइ वासिहेङ भेतिलि लोहि | द्याङ्गेलाइको बार्का जेर हिघाहि कालाउ गल्सु गुल्सुपाङ हिलाङ ओबालाइ येसु:हेङ भेतिलि मादोहि | 
\v 20 एमि चात्या वासिहेङ दोअ्हि,''नाङ्को आमाइ कालाउ ओनेगेलाइ नासिहेङ बाहार र्- हुम्तेङ जाअ्तेङ हि,ओबालाइ भेतिलि भोखे |''
\v 21  येसु:इम्बालाइ झाराङहेङ जोबाफ पिहि,''काङ्को आमाइ कालाउ काङ्को ओनेगेलाइ ओबालाइ ज्याइ परमेस्वरको वचन हिङ्खे कालाउ इङ्कोहेङ पालन पाखे |''
\v 22 एअ्नि येसु:कालाउ चात्यागेलाइ एलोङ नाउता धोल्तेङ वा इम्बालाइहेङ दोअ्हि,''लोसु कादोफा समुन्द्रको ओदोइ पार हानाइने |''कालाउ इम्बालाइ हानिलि तेङ्हि |
\v 23 जेलाउ इम्बालाइ नाउ ता हानिकाताङ  पालाउ येसु:जिम्हि | समुन्द्रता बार्का दुम भेरमा लोहि कालाउ इम्बालाइको नाउ चिहोइ भारिलि तेङ्हि,कालाउ इम्बालाइ दुबिली तोम्हि |''
\v 24 चात्यागेलाइ येसु:कोता हानिहि कालाउ वासिहेङ ल्होपाहि | इम्बालाइ दोअ्हि,''गुरुज्यु ! गुरुज्यु ! केलाइ दुबिलि टोम्न्हाहोइ |'' कालाउ येसु:ल्होहि वा दुर भेरमाहेङ कालाउ उल्हा-उल्हाका चिहेङ चेर्हि | दुर भेरमा गाङ्हि,कालाउ समुन्द्र सिकापाहि |''माचालाम मुचुलुमाहि |
\v 25 वा चात्यागेलाइहेङ दोअ्हि,''नेलाइको खान्धुरि खोइ हिसो हि ?'' चात्यागेलाइ थिहि,कालाउ भारबुसाहि, | इम्बालाइता ता -ताइमिता,काथा पालि तेङ्हि,''वा हिसिका द्याङ ? वाते भेरमा कालाउ चि को उल्हा उल्हाकाबुङ वा आग्या पिखे कालाउ ओबालाइबुङ वाको आग्या किखे |''
\v 26 इम्बालाइ समुन्द्रको गेरासन दोअ्का गालिलको ओदोइ पारिको थामेता थुकाहि इन्ता गेरासिन द्याङ्गेलाइ हिघाहि |
\v 27 जेलाउ येसु:नाउ सो लेता खुहि,ओदोङ्घुरि सहरसो लोका एमि द्याङ वासिहेङ भेतिलि लोहि | उङ्को द्याङ्हेङ भुत धेल्का हिघाहि | उङ्को द्याङ हेन्जा बेलासोङ लोखोन मालाधाइधाखे | कालाउ उङ्को द्याङ साता माहिसिङ तोमगेलाइ भारि खिनिङ हिघाहि |
\v 28 कालाउ वा येसु:हेङ तिङ्हि,कालाउ रिह् -काइतेङ वाको आगाता तुघुरतेङ दोअ्हि'हे सर्बोच्च परमेस्वरको चान येसु:नाङ्को का दोफा हाइ काम हि,काङ्को हाइ सोरोकार हि ? सेउपाखा,कासिहेङ मासान्ताइ पि |''
\v 29 हाइपालिपानु येसु: दुस्त आत्माहेङ उङ्को द्याङ्सो बाहार उल्लितेङ हानिलि आग्या पाका हिघाहि | वासिहेङ हेन्जा पोल्ति भुत रिम्का हिघाहि | वासिहेङ झिनझिरिहोइ खुरखोकोइ धेउपिका हिघाहि कालाउबुङ वा इङ्को झिनझिरि धोअ्पाघाखे | कालाउ भुत वासिहेङ  उदादाङ्का थामेभारि चुम्पुघाखे |
\v 30 येसु:वासिहेङ हिअ्हि,''नाङ्को मिङ हाइ ? उङ्को द्याङ दोअ्हि ''लेजिअन''| वा (फोउज हाइपालि पानु केलाइ हेन्जा हिनाहि) ''लेजिअन'' दोअ्हि हाइपालि पानु वाको लिता हेन्जा भुतगेलाइ दुल्का हिघाहि |
\v 31 उङ्को भुतगेलाइ इम्बालाइहेङ हेलाउबुङ माफैसालामका कालाउ कितिकितिका थामेता माथुकापाको दोअ्तेङ सेउपाहि |
\v 32  इङ्को लाखता एलोङ बारका हुदा पायागेलाइ चारितेङ हिघाहि | इङ्को भुतगेलाइ पायागेलाइता दिङ्गिल्पि दोअ्तेङ येसु:दोफा सेउपाहि कालाउ येसु:भुतगेलाइहेङ एन्साङ पापिहि |
\v 33 कालाउ भुतगेलाइ उङ्को द्याङ्सो उल्लितेङ पायागेलाइकोता दुल्हि | कालाउ पायागेलाइ लाख कालाउ समुन्द्रको काम्भेभारि धाअ्तेङ तिकारसो लेता धाअ्सितेङ समुन्द्रता दुबेतेङ सिहि |
\v 34 जेलाउ जेदोङ जेङ्का हिघाहि पायाको गोठालोगेलाइ तिङ्हि कालाउ इम्बालाइबुङ खाअ्हि | इम्बालाइ इन्ता हाइ जेङ्का गोताङ इन्ताको देरागेलाइ कालाउ सहरको झाराङ द्याङ्गेलाइ हिङ्पाहि |
\v 35 जेलाउ जेदोङ जेङ्का हिघाहि पायाको गोठालोगेलाइ तिङ्हि कालाउ इम्बालाइबुङ खाअ्हि | इम्बालाइ इन्ता हाइ जेङ्का गोताङ इन्ताको देरागेलाइ कालाउ सहरको झाराङ द्याङ्गेलाइ हिङ्पाहि |
\v 36 तिङ्कालाइ भुत धेल्का द्याङ हेसा एल्हि  गोताङ ओबालाइहेङ दोअ्पिहि |
\v 37 गेरासेनको झाराङ द्याङ्गेलाइ येसु:हेङ उङ्को थामेसो लाअ्तेङ हानिलि दोअ्तेङ सेउपाहि,ओबालाइ मारफाङ थिका हिघाहि | कालाउ येसु:एलोङ नाउता दोलतेङ गालिलभारि हानिहि |
\v 38 भुत धेल्तेङ एल्का वाजान वाबुङ येसु:दोफा हानिलि सेउपाहि | कालाउ येसु:चाहि एसा दोअ्तेङ उङ्को द्याङहेङ इन्तासो हानिलि दोअ्हि |
\v 39 सा भारि हाने परमेस्वरको   नाङ्को भाअ्सिङ हाइ पा -पिहि इङ्को को बारेता द्याङ्गेलाइहेङ हिङ्पा |'' कालाउ न्हुसो उङ्को द्याङ येसु: वाको भाअ्सिङ हाइ-हाइ पापिहि सारा सहरको द्याङ्गेलाइहेङ दोअ्काताङ हानिहि |
\v 40 जेलाउ येसु:गालिलभारि घुरिहि,द्याङ्गेलाइ वासिहेङ स्वागत पाहि | झाराङ वासिहेङ र्-हुमतेङ हिघाहि |
\v 41 एमि याइरस मिङ हिका द्याङ येसु:कोता लोहि | याइरस चाउघारा साको झाराङ खाङ्तेङ बारका हिघाहि | वा येसु:को खोकोइता लोतेङ वासिहेङ ताइको साता लोलि सेउपाहि | 
\v 42 याइरसको एलोङ खिनिङ चामिन्दि हिघाहि,तेन्हे बासार थुकाका हिघाहि,कालाउ वा सि:लि तोम्का हिघाहि | जेलाउ येसु:याइरसको साता हानिहि,द्याङ्गेलाइको हुदा होइ वासिहेङ कोरपाहाङ गुल्सु मुल्सुपा थेलिगिलतेङ हिघाहि |
\v 43 एमि तेन्हे बासारसोङ हिति होका बेथा होइ मासाधितेङ एलोङ बेबालबुङ इन्ता हिघाहि | ताइको गोताङ जेथा बैधेको ता ओसेरे पैति पाकाताङ हेन्जा खर्च पाहि कालाउबुङ वा एल्हिमादोहि,हासुबुङ एल्लिपालि मादोहि |
\v 44 उङ्को बेबाल येसु:को लेसारा पाहा लोतेङ वाको धावा साइहि,ओदोङ पहरसो वाको हिति होलि बन्द जेङ्लि |
\v 45 कालाउ येसु:दोअ्हि,''कासिहेङ हासु साइहि ?''झाराङ दोअ्हि कि इम्बालाइ हासुबुङ नासिहेङ साइका मान्थु,|पतरस दोअ्हि,''गुरुज्यु,द्याङ्गेलाइ कोरपाङ हि,कालाउ इम्बालाइ नासिहेङ धाकालाइतेङ हि |
\v 46 कालाउबुङ येसु:दोअ्हि,''हासुबुङ कासिहेङ साइहि,का काङ्कोसो सरबुङ उल्लितेङ हानिका थाहा गिघा |
\v 47 जेलाउ ताइमि म्होतेङ हिलि मादोका जेङ्हि गोताङ काथा थाहा निङ्तेङ उङ्को बेबाल फिरकाताङ लोहि,कालाउ वाको आगाता तुघुरतेङ सेउपाहि | कालाउ हाइपालि वा वासिहेङ साइहि,कालाउ हेसा ओदोङ्घुरि एल्हि,इङ्को गोताङ द्याङ्गेलाइको आगाता दोअ्पिहि |
\v 48 येसु:उङको बेबालहेङ दोअ्हि,''काङ्को चामिन्दि,नाङ्को खान्धुरि होइ ना एल्का हिना,सान्तिसो हाने |''
\v 49 जेलाउ येसु:काथा पाकाताङ हिघाहि चाउघारा साको सासकको सासो एअ्मि द्याङ इन्ता लोहि,कालाउ दोअ्हि,''नाङ्को चामिन्दि सि:होइ | गुरुहेङ दुःख मापि |
\v 50 येसु:उङको काथा हिङ्हि कालाउ वा याइरसहेङ दोअ्हि |''माथि! खिनिङ खान्धुरि पा कालाउ नाङ्को चामिन्दि एल्लाङ |''
\v 51 येसु:इङ्को साता हानिहि,वा ताइको दोफा पतरस,यु:हान्ना,याकुब: कालाउ बेजानको आबा कालाउ आमाइहेङ लिता चुम्पुहि |वा आरुगेलाइहेङ लिता दुल्लि मापिहि |
\v 52  झाराङ द्याङ्गेलाइ उङ्को बेजान सि:काता झाराङ खारतेङ हिघाहि | कालाउ येसु:दोअ्हि,माखारसु ,उङ्को सि:का मान्थु, वाते जिम्तेङ हि |
\v 53 द्याङ्गेलाइ येसु:कोकाथा हिङ्तेङ लेङ्लि तेङ्हि हाइपालिपानु उङ्को को बेजान सिलि दोफा हिका इम्बालाइहेङ थाहा हिघाहि |
\v 54 जेलाउ येसु:उङ्को बेजानहेङ खुरचातेङ दोअ्हि,''म्हुइका चामिन्दि,ल्हो !''
\v 55 वाको जिउ आरुङ घुरितेङ लोहि,कालाउ उङको जाखारु जुखुरुपा ल्होहि | कालाउ येसु:दोअ्हि;''यासिहेङ हाइदोङ चालि पिसु |''
\v 56 उङको बेजानको आबा-आमाइ भारबुसाइहि | वा उङको घातानाको बारेता ओबालाइहेङ  हासुहेङ बुङ मादोअ्सु दोतेङ आदेस पिहि |
\c 9
\p \v 1 येसु:तेन्हे चात्यागेलाइहेङ ए -दोफाफाङ काइहि | वा मासाधेकालाइहेङ एल्पालि कालाउ भुत धेललाइहेङ लाअ्पालि सरबुङ कालाउ खाबारा इम्बालाइहेङ पिहि |
\v 2 येसु:इम्बालाइहेङ परमेस्वरको सारभिको बिसयता बानाल पालि मासाधेकालाइहेङ कालाउ मिसा एल्पालि बाहार दिङ्गिल्हि |
\v 3 वा चात्या गेलाइहेङ दोअ्हि,जेलाउ नेलाइ हिसोबुङ हानिस्वाना,नेलाइ दोफा लाहि,चाका आम्का,झोला कालाउ ताका हाइबुङ माचुम्पुसु | ताइमिको जिउता होङ्का धावा लोखोन खिनिङ दोफाङ चुम्पुसु |
\v 4 हिदोइबुङ साता हानेनु घुरिका पहर माजेङ्पा भरि इनताङ हिसु |
\v 5 एदि सहरको द्याङ्गेलाइ नेलाइहेङ स्वागत मापाहेपानि इङ्को सहरको बाहार हानेसु,कालाउ खोकोइको धुला रिह्-तेङ हानेसु | इङ्को नेलाइको बिरुद्ता गवाहि जेनावा |''
\v 6 ओदोङ भाअ्सिङ चात्यागेलाइ बाहार हानिहि इम्बालाइ ये:बानाल पाकाताङ कालाउ गोताङ मासाधेका द्याङ्गेलाइहेङ एल्पाकाताङ गोताङ सहर गेलाइता हानिहि |
\v 7 सासक हेरोद इदोइ गोताङ घाताना थाहा गिहि | वा आवाइहि, हाइपालिपानु हेथे द्याङ्गेलाइ दोअ्हि,''बप्तिस्ता पिका यु:हन्ना सिकासो सिन्चालतेङ ल्होका हि |''
\v 8 भेनेङ द्याङ्गेलाइ दोअ्हि,''एलिया केलाइकोता लोका हि |''कालाउ आधिमि द्याङ गेलाइ दोअ्हि,''हेन्जा लाम्फाको बेलासोङ अगमबक्तागेलाइ सो एमि सिकासो बान्चितेङ ल्होका हि |''
\v 9 'हेरोद दोअ्हि,''का यु:ह्न्नाको पुरुङ पोपिका हिघा | कालाउ का ज्याइको बिसयता हिङ्दोङ्खा उङ्को द्याङ हासु हि ? हेरोद येसु:हेङ खाङलि भोघाखे |
\v 10 जेलाउ चात्यागेलाइ घुरितेङ लोहि,इम्बालाइ पाका गोताङ काम गेलाइ हिङ्पाहि | कालाउ न्हुसो येसु:इम्बालाइहेङ बस्सैदा दोअ्का एलोङ सहरता सुटुक्क चुम्तेङ हानिहि |
\v 11 वा हिसो हानिहि द्याङ्गेलाइ थाहा निङ्हि,इम्बालाइ वाको लेसारा पिताइहि | इम्बालाइ येसु:को स्वागत पालि कालाउ परमेस्वरको सारभिको बारेता इम्बालाइहेङ दोअ्पिहि,वा मासाधेका लाइहेङ एल्पापि हि |
\v 12 बेल्हाका पहर तेन्हे चात्यागेलाइ येसु:कोता लोहि कालाउ दोअ्हि,''इदोइ थामेता हिदोइबुङ द्याङ माहिखे,इम्बालाइहेङ घुरिपासु, इदोइ द्याङ्गेलाइ ओबालाइको चाका - आम्का कालाउ जिम्का बेबस्थाको भाअ्सिङ भेरपाको देरागेलाइ कालाउ सहर गेलाइता हानाको |
\v 13 येसु:उङको चात्यागेलाइ दोअ्हि,''इम्बालाइको भाअ्सिङ चाका आम्का बेबस्था पासु |''चात्यागेलाइ दोअ्हि,''केलाइ दोफा नालोङ तोले कालाउ न्हेलोङ पोङ्न्हाका हाया खिनिङ हि | हाइ ना किखेताना केलाइ इम्बालाइको भाअ्सिङ चाका आम्का चोल्तेङ चुमाङ ?''
\v 14 इन्ता इम्बालाइ हेन्जा जोसो ना हाजार वाजानगेलाइ हिघाहि | वा ताइको चात्यागेलाइहेङ दोअ्हि,''इम्बालाइहेङ एलोङ लाहारिपा द्याकुरिते-द्याकुरिते  खेङ्तेङ  योम्लि लागाइ हि |''
\v 15 कालाउ न्हुसो चात्यागेलाइ सन्साङ पाहि,कालाउ झाराङ द्याङ्गेलाइहेङ सिङ्जाल-जालका धासिता योमपाहि |''
\v 16 येसु:नालोङ तोले कालाउ न्हेलोङ हाया खुरता चुम्तेङ बादेल हुता खाङ्तेङ चाका आम्काको भाअ्सिङ परमेस्वरहेङ धन्यबाद पिहि | कालाउ न्हुसो वा उङ्को तोलेहेङ पोङ्तेङ चात्यागेलाइ पिहि,वा चाका-आम्का द्याङ्गेलाइहेङ बाखाराइपिलि चात्यागेलाइहेङ आरा्-हाइहि |
\v 17 झाराङ आघाइपाङ तोले कालाउ हाया चाहि कालाउ चात्यागेलाइ दाइका तोले जोमपाहि इङ्को तोलेगेलाइ तेन्हे डाल्हो पोङ्घाहि |
\v 18 एअ्नि येसु:एकलाङ दोमचाकाइघाखे, गोताङ चात्यागेलाइ वाको दोफाङ हिघाहि | येसु:इम्बालाइहेङ हिअ्हि ''द्याङ्गेलाइ कासिहेङ हासुहाइ दोअ्खे ? |''
\v 19 चात्यागेलाइ दोअ्हि,आधिमि नासिहेङ बप्तिस्ता पिका यु:हन्ना दोअ्खे |आधिमि द्याङ गेलाइ नासिहेङ एलिया दोअ्खे | कालाउ आधेमि द्याङ्गेलाइ लाम्फाको अगमबक्तागेलाइ मध्येसो जिवनता घुरितेङ लोका एमि दोअ्खे |
\v 20 कालाउ न्हुसो येसु:ताइको चात्यागेलाइहेङ हिअ्हि,कालाउ नेलाइ चाहि कासिहेङ हाइ दोअ्सुखेना ? |''
\v 21 येसु:इदोइ काथा हासुहेङ्बुङ मादोअ्सु दोअ्तेङ इम्बालाइहेङ चेताउनि पिहि |
\v 22 कालाउ न्हुसो येसु:दोअ्हि,द्याङको चान हेन्जा कष्ट सहिलि गोयाङ, यहुदि:प्रधानगेलाइ, बार्का धामिगेलाइ कालाउ सास्तिरिगेलाइ वासिहेङ मन्दामाताका वा द्याङ्को चानहेङ सेअ्तावा | कालाउ वा सि:काको सुम्निको दिनाता वासिहेङ आरुङ सिन्हुपावा,कालाउ ल्होकावा |
\v 23 येसु:इम्बालाइहेङ दोअ्हि,''एदि हासुबुङ कादोफा लोलि खाङनु वा ताइमिहेङ सुइकार मापाको कालाउ दिनाङ दिनाङ क्रुस चुम्तेङ काङको दोफा लाको |
\v 24 ज्याइ ताइको प्राण बान्चिपालि खाङ्खे पानु वा उङ्को राम्पावा ज्याइ काङ्को भाअ्सिङ प्राण पिखे उङ्को चाहि बान्चिपावा |
\v 25 हाइपालिपानु हाइ फाइदा हि रो,एदि हासुबुङ सारा सुमिङ जितितेङ लाउबुङ ताइमिहेङ नासापानु माकुनु राम्नु ?
\v 26 हासुइबुङ काङ्को वचनसो लेदेरहे पानु द्याङ्को चानबुङ ताइको महिमाता कालाउ आबाको कालाउ पबित्तरो दुतगनको महिमाता लोलाउ वाको दोफा का लेदेरयाङ्का |
\v 27 का नेलाइहेङ जातिङभारि दोअ्खा,नेलाइ सिलिखानतेङ लाम्फाङ नेलाइ मध्येसो आधिमि द्याङ्गेलाइ इताङ जातेङ परमेस्वरको सारभि तिङ्लि निनावा |''
\v 28 ए, दिना न्हुसो येसु इङ्को काथागेलाइ दोअ्हि,वा पतरुस,यु:हान्ना कालाउ याकुब हेङ चुम्पुतेङ कालाउ लाख भारि दोमचाकाइलि हानिहि |
\v 29 जेलाउ येसु:दोमचाकाइतेङ हिघाखे;वाको र्-हाइ भाङ्घाइन्हाहि कालाउ वाको होङ्का धावा जाहाका जेङ्तेङ चिल्काघाखे |
\v 30 न्हेमि द्याङ इन्ता तिङ्चाहि, येसु:ओबालाइ दोफा काथापाघाहि ओबालाइ मोसा कालाउ एलिया हिघाहि |
\v 31 मोसा कालाउ एलियाबुङ जाहाका तिङ्घाखे,ओबालाइ येसु:दोफा वाको सिकाको बिसयता काथा पाकाताङ हिघाहि जेदोङ यरुसलेमता जेङ्लि तोम्का खाङ्घाखे |
\v 32 पतरुस कालाउ आरुगेलाइ मस्त जिम्का हिघाखे | इम्बालाइ नाङ्घाहि कालाउ येसु:को महिमा तिङ्हि | इम्बालाइ येसु:दोफा न्हेमि द्याङ्गेलाइ जातेङ हिका तिङ्हि |
\v 33 जेलाउ मोसा कालाउ एलिया हानिलि तोम्का हिघाहि,पतरुस दोअ्हि,''हे गुरुज्यु,केलाइहेङ इताङ हिलि रेम्का हि | केलाइ इता सुमलोङ खोपारा  धामाङ, एलोङ नाङ्को  भाअ्सिङ,  एलोङ मोसाको भाअ्सिङ कालाउ एलोङ एलियाको भाअ्सिङ |''पतरुस मागिघाखे कि वा हाइ दोअ्तेङ हि |
\v 34 पतरुस जेलाउ इदोइ काथा दोअ्काताङ हिघाहि,ओदोङ्घुरि इम्बालाइहेङ कोरपाहाङ सो बादेलहोइ थुम्हि | पतरूस ,याकुब कालाउ यु:हन्ना बादेलहोइ थुम्न्हाका तिङ्तेङ थिहि |
\v 35 बादेलसो एलोङ गाला एसा दोतेङ लोही | ''इदोइ काङ्को चान हि | का वासिहेङ साल्का हिघा, वाको आग्या किअ्सु |''
\v 36 जेलाउ उङ्को गाला लोहि,येसु:खिनिङ इन्ता हिघाहि | पतरुस,याकुब कालाउ यु:हन्ना हाइबुङ मादोअ्सिङ हि | इम्बालाइ हाइ तिङ्हि हासुहेङ बुङ मादोअ्हि |
\v 37 न्हु दिना येसु:पतरुस,याकुब कालाउ यु:हान्ना रा, सो लेता खुअ्हि | द्याङ्को बारका हुदा वासिहेङ भेतिलि लोहि |
\v 38 बारका जेर सो एमि र्-काइतेङ येसु:हेङ दोअ्हि,''हे गुरुज्यु,दाया पातेङ लोउ कालाउ काङ्को चानहेङ खाङ्पि | इदोइ काङ्को एलोङ खिनिङ चान |
\v 39 साइतानको दुस्त आत्मा काङको चानता लोखे कालाउ वासिहेङ ओदोङ्घुरि भोनोइता लोङ्पाखे कालाउ र्-हिकाइतेङ नुइसो थोसि गुजुगुजुपा उल्लिपाखे तासिङ रेअ्खे,कालाउ रानथिउ- थिउखे | उङको दुस्त आत्मा जेलाउबुङ कस्त पिखे कालाउ वाको सो हेलाउबुङ लाअ्तेङ मान्हिखे |
\v 40 का नाङ्को चात्या गेलाइहेङ्बुङ वाकोसो  दुस्त आत्मा उल्लिपालि दोअ्घा,कालाउ इम्बालाइ इन्सा पालि मादोअ्हि |''
\v 41 येसु:जोबाफ पिहि,''ओइ खान्धुराइ मापाकालाइ कालाउ जोसो ओसोङ हिगिल्कालाइ ! का नेलाइदोफा हेलाउ थेकापा हिलि कालाउ सहेतेङ हिलि ? कालाउ वा दोअ्हि उङ्को द्याङ्हेङ ''नाङ्को चानहेङ इसो चुमा |
\v 42  परमेस्वरको माहान सरबुङ तिङ्तेङ झाराङ द्याङ्गेलाइ भारबुसाइका जेङ्हि | येसु:को पाका कामगेलाइसो द्याङ्गेलाइ एला थेकाबुङ भारबुसाइ जेङ्तेङ हि | वा ताइ चात्यागेलाइहेङ दोअ्हि |
\v 43 'एला का नेलाइहेङ जेदोङ दोअ्खा हेलाउबुङ मानिलसु : द्याङ्को चानहेङ आधिमि द्याङ्गेलाइ रिमतेङ द्याङ्गेलाइ को खुरता प्यावा |''
\v 44 जेलाउ वाजान लोदोङ्घाखे,उङ्को भुत वासिहेङ इन्ताङ भोनोइता फेतेङ लोङ्पाहि कालाउ उङ्को वाजान फिरकाताङ हिघाहि,नुइ सो थोसि बिरतेङ लोताइलि तेङ्हि |'' कालाउ येसु:उङ्को दुस्त आत्माहेङ बारका चेताउनि पितेङ चेरहि् | कालाउ न्हुसो उङ्को वाजानहेङ एल्पातेङ वाको आबाहेङ सुम्पिपिहि |
\v 45 चात्यागेलाइ येसु:को दोअ्का उङ्को काथा गेलाइको माने हाइबुङ माबुझिहि | याको माने नेलाइ थाहा मानिनाको दोअ्तेङ म्हेतेङ ताअ्का हिघाहि | ओदोङ भाअ्सिङ चात्यागेलाइ वासेहेङ हिअ्लि थिहि |''
\v 46 येसु:को चात्यागेलाइ ताइ ताइमिता इम्बालाइमध्येसो हासु चाहि बार्का चात्या वाला दोअ्तेङ काथा पालि तेङ्हि |
\v 47 येसु:इम्बालाइको काथा पाकाको बिसयता बुझिहि,कालाउ वा एलोङ जामालहेङ ताइ दोफा चुमाहि कालाउ भेरपा जाअ्पाहि |
\v 48 कालाउ ताइ चात्यागेलाइहेङ दोअ्हि,''एदि हासुबुङ काङ्को मिङ र्-हुतेङ इदोइ जामालहेङ ग्रहन पाखे पानु,वा कासेहेङ ग्रहन पाहे पानु वा उङ्को कासिहेङ दिङ्गिल्का हेङ ग्रहन पाखे,जेदोङ द्याङ्ने नेलाइको माझाता झाराङ खान्तेङ महुइका हि,उङ्को दोङ बारका जेनावा |
\v 49  यु:हान्ना जोबाफ पिहि,''हे गुरुज्यु,द्याङ गेलाइसो भुत गेलाइ खाअ्पालि एअ्मि द्याङ नाङ्को मिङ र्-हुखे | उङको द्याङ केलाइको जेरको माकोनाङ केलाइ वासेहेङ एन्सापालि मापिन्हाहि |''
\v 50 येसु:यु: हान्नाहेङ दोअ्हि,''वासिहेङ मारोकिसु | एदि हिदोइबुङ द्याङ नाङ्को बिरुद्ता मान्थुहेपानु इङ्को नाङ्को पत्ति दोङ हिखे |''
\v 51 येसु:को स्वर्गरोह्नको बेला भेरपाङ लोघाखे | वा यरूसलेम हानिलि निस्चित पाहि |
\v 52 येसु:आधिमि द्याङ्गेलाइहेङ ताइमि खान्तेङ लाम्फा दिङ्गिल्हि ; उङ्को द्याङ्गेलाइ येसु:को भाअ्सिहेङ गोताङ आनेमाने तियार पालि सामारियाको एलोङ सहरता हानिहि |
\v 53 कालाउ इन्ताको द्याङ्गेलाइ वासेहेङ स्वागत पालि माकिहि हाइपालि पानु वा यरुसलेम भारि हानिघाखे |
\v 54 याकुब,यु:हन्ना कालाउ येसको चात्यागेलाइ इदोइ गोताङ तिङ्हि,इम्बालाइ दोअ्हि,''हे प्रभु हाइ केलाइ स्वर्गसो मे चुमातेङ द्याङ्गेलाइहेङ बुसिरि बानाइलि केलाइ आग्या पाङ |''
\v 55 कालाउ येसु:लेसारापाहा घुरितेङ इम्बालाइहेङ चेर् हि |
\v 56 कालाउ न्हुसो येसु:कालाउ वाको चात्यागेलाइ भेनेङ सहरभारि हानिहि |
\v 57 ओबालाइ झाराङ दामाता हानिदोङ्घाखे | एमि वासेहेङ दोअ्हि,''ना हिसो  हानाना काबुङ ना दोअ्फाङ हानाङ्का |'' 
\v 58 येसु:दोअ्हि,''स्याइलेगेलाइको हिका धारागेलाइ हि | जिहा जुइलेङको बासा हिका भासागेलाइ हि | कालाउबुङ द्याङ्को चानको चाहि हिदोइबुङ थामे मान्थु, जेता वाको ताइको पुरिङ म्होका थामेबुङ मान्थु |
\v 59 येसु:आरुङ भेनेङ द्याङ्हेङ दोअ्हि,''काङ्को दोफा लोउ |''कालाउ उङ्को द्याङ दोअ्हि,''हे प्रभु,लाम्फा काङ्को आबाहेङ लिअ्लि पि |''
\v 60 कालाउ येसु:वासेहेङ दोअ्हि,''सि:कागेलाइहेङ ताइकोङ सिका द्याङ लिअ्लि पि | नेलाइ हानेसु कालाउ परमेस्वरको सारभिको बारेता ये: बानाल पासु |''
\v 61 भेनेङ द्याङ दोअ्हि,''प्रभु का नाङ्को दोफा ल्वाङ्का,लाम्फा काङ्को ताइकोगेलाइ सो बिधा र्-हुलि पि |''
\v 62 येसु:दोअ्हि,एदि हिदोइबुङ द्याङ हालेता खुर चातेङ लेसारा भारि खाङ्हे पानु,उङ्को परमेस्वरको सारभिता योग्योको माजेलाङ |
\c 10
\p \v 1 कालाउ न्हुसो प्रभु सुमकुरि तेन्हे झना चात्यागेलाइहेङ साल्हि | वा इम्बालाइहेङ न्हेमि न्हेमिको दल बानाइहि वा जेदोङ सहर कालाउ थामेभारि हानिलि खाङ्घाखे ओदोङ सहरगेलाइ दिङ्गिल्हि |  
\v 2 येसु:दोअ्हि,''सेकाङ उम ते हेन्जा हि,कालाउ खेतालागेलाइ चाहि आतुइसा हि | ओदोङ भाअ्सिङ सेका उम को प्रभुहेङ दोमचाकाइसु कालाउ वा गोइका हेथे खेतलागेलाइ दिङ्गिल प्यावाको |
\v 3 हानेसु,कालाउ खाङ्सु ,का नेलाइहेङ खुकागोलाइको माझाता भेडा मेसाको चानगेलाइ भाइपाङ दिङ्गिल्लाङ्का |
\v 4 ताका,झोला,जुत्ता हाइबुङ दोफा माचुम्पु ,दामाता हानिलाउ द्याङ्गेलाइ दोअ्फा नुइ धुइलि मालासु |
\v 5 हासुकोबुङ साता दुल्लि खान्तेङ लाम्फा दोअ्सु,'इदोइ साता नेलाइहेङ सान्ति जेनाको |
\v 6 एदि सान्तिप्रियो द्याङ इन्ता हिहेपानु नेलाइको सान्तिको आसिरबाद वाको दोफा ह्यावा | एदि इन्ता सान्तिप्रियो द्याङ मान्थुहेपानु नेलाइको सान्तिको आसिरबाद नेलाइदोफाङ घुरितेङ लावा |
\v 7 सान्तिको साता योम द्याङ्गेलाइ जेदोङ चाका-आम्का पिखे  चाअ् | हाइपालिपानु एमि खेताला ताइका कामका ताका निङ्लि योग्योको हि | भेनेङ साता हिलि लाम्फाको सा मालासु |''
\v 8 एदि नेलाइ सहरता हानिस्वाना कालाउ द्याङ्गेलाइ इन्ता स्वागत पाहेपानु,इम्बालाइ जेदोङ चाका आम्का पिखे चासु |
\v 9 इन्ताको थामेगेलाइको मासाधेकालाइ एल्पासु,कालाउ इम्बालाइहेङ दोअ्सु,'परमेस्वरको सारभि(राइजि) नेलाइको भेरपाङ लोका हि |'
\v 10 जेलाउ नेलाइ सहरता,हानिस्वाना,कालाउ द्याङ्गेलाइ इन्ता नेलाइको स्वागत मापाहेपानि,सहरको कुन्हा कुन्हाता हानेसु कालाउ दोअ्सु |
\v 11 नेलाइको खोकोइता तेअ्का इम्बालाइको सहरको धुलाबुङ नेलाइ इम्बालाइको बिरुद्ता र्-हिसु | कालाउ थाहा गिसु कि परमेस्वरको सारभि चेम्ताङ लोका हि |
\v 12 का नेलाइहेङ दोअ्खा,न्यायको दिना इङ्को सहरता द्याङ्गेलाइको बेथा सदोमको द्याङ्गेलाइको खान्तेङ झन सहिलि मादोअ्का जेनावा |
\v 13 'धिक्कार नासिहेङ,खोराजिन,नासेहेङ,बेथसेदा ! हाइपालिपानु नेलाइकोता हिका सरबुङ्को काम टुरोर कालाउ सिदोनता पाधा पानुते नेलाइको आगाता दोङ भाङ्ग्रा लागाइतेङ बुसिरि घोसितेङ पासताइ पाधावा |
\v 14 न्यायको दिनाता टायर कालाउ सायतनको द्याङ्गेलाइ बेथा खान्तेङ नेलाइको अबस्था झन सोहिलि मादोका जेनावा |
\v 15 ए, कर्फनहुम ! नासेहेङ स्वर्गता तोल्ह्यानाङ ? माको नासेहेङ्बुङ हेलाउबुङ मेमासिका थामेता हुल्पानाउ |
\v 16 'ज्याइ नेलाइको काथा हिङ्खे,वा काङ्का काथा हिङ्खे | ज्याइ नेलाइहेङ मन्दामाताखे कालाउ उङ्को कासेहेङ्बुङ मन्दामाताखे | ज्याइ कासिहेङ सुइकार मापाखे,वा कासेहेङ दिङ्गिल्काहेङ्बुङ सुइकार मापाखे |
\v 17 जेलाउ उङ्को सुमकुरि तेन्हे जाना द्याङ्गेलाइ घुरितेङ लोहि,इम्बालाइ मेनाङ लेङ्चाहि(खु:सि जेङ्हि) | इम्बालाइ दोअ्हि,''हे प्रभु जेलाउ नाङ्को मिङ्ता केलाइ आग्या पिनान्हि भुतगेलाइबुङ केलाइको आग्या किहि |''
\v 18 येसु:इम्बालाइहेङ दोअ्हि,''का भुतहेङ स्वर्गसो बिजुलि चिल्का -चिल्का भाइपाङ हुल्का तिङ्घा |
\v 19 हिङ्सु,का नेलाइहेङ पुयाँगेलाइ कालाउ चिम्ताङ्गेलाइ याङ्लि सरबुङ पिका हिघा | का नेलाइहेङ सतुरगेलाइको गोताङ सरबुङ हुत्ता खबरा पिकाहिघा | कालाउ हासुबुङ नेलाइहेङ नासा पालि मादावा |
\v 20 कालाउ उङ्को आत्मागेलाइ नेलाइको आग्याहेङ पालाना पाखे दोअ्तेङ नेलाइ माहाउसाइलि | भरु नेलाइको मिङ स्वर्गता लेखेका हि दोअ्तेङ नेलाइ लेङ्चासु |''
\v 21 कालाउ न्हुसो येसु:हेङ पबित्तरो-आत्मा मेनाङ हाउसाइपाहि | वा दोअ्हि,''हे आबा ! स्वर्ग कालाउ पृथ्विको परमप्रभु ! का नासिहेङ सेउपाखा | का नाङ्को बाखानाइ पाङ्कि बुदिृमान कालाउ सोम्झिलि दोअ्का द्याङ्गेलाइ पाहा सो ना इङ्को काथागेलाइ म्होतेङ ताअ्का हिना | कालाउ ना इदोइ काथागेलाइ उङ्को जामालगेलाइ भाइकाङ सोझाका द्याङ्गेलाइता तिङ्पा पिन्हा | 'हे आबा,ना एसा पान्हा हाइपालिपानि उङ्को नाङ्को मन हिघाखे |
\v 22 'काङ्को आबा कासिहेङ गोताङ आनेमानेगेलाइ पिकाहि | हासुबुङ मागिखे कि ''चान'हासु खिनिङ आबा गिखे | कालाउ आबा हासु,हासुबुङ मागिखे-खिनिङ चानहेङ थाहा हि | द्याङ्को आबाहेङ इम्बालाइ गिखे,ज्याइहेङ चान दोअ्पिलि खाङ्का हि |''
\v 23 कालाउ न्हुसो येसु:एक्लाङ ताइको चात्यागेलाइ दोफा हिघाहि,वा इम्बालाइ भारि घुरितेङ दोअ्हि, ''नेलाइ धन्यको हिसुन्हा | जेदोङ नेलाइ तिङ्स्वाना |
\v 24 का नेलाइहेङ दोअ्खा,हिन्जा अगमबक्तागेलाइबुङ कालाउ राजागेलाइ इङ्को खाङ्लि मन पाघाखे जेदोङ नेलाइ तिङ्तेङ हिसुन्हा,कालाउ इम्बालाइ इङ्को आमेनेगेलाइ मातिङ्हि | कालाउ हिन्जा अगमबक्तागेलाइ कालाउ राजागेलाइ,हिङ्लि मन पाघाखे कालाउबुङ इङ्को माहिङ्हि |''
\v 25 कालाउ न्हुसो एमि  ब्यवस्थाका सास्तिरि इन्ता लोहि कालाउ येसु:हेङ जाचिलिको भाअ्सिङ बिचार पाहि, | वा दोअ्हि ''हे गुरुज्यु,का अनन्त जिबन निङ्लि का हाइपालि गोयाङ ? |''
\v 26 येसु:वासेहेङ दोअ्हि,''ब्यवस्थाता हाइ लेखेका हि ? ना इन्ता हाइ मापढेखेना |
\v 27 उङ्को द्याङ दोअ्हि,''ना परमप्रभु नाङ्को परमेस्वरहेङ ताइको गोताङ आत्माहोइ,गोताङ सरबुङ्होइ कालाउ गोताङ मनसो प्रेम पालि गोइखे | कालाउ नाबुङ ताइमिएङ भाइपाङ बोमि द्याङ्गेलाइहेङ प्रेम पालि गोइखे |''
\v 28 येसु:उङ्को द्याङ्हेङ दोअ्हि,नाङ्को दोअ्का ठिक हि | ओदोङ भाअ्सिङ एन्साङ पा कालाउ ना अनन्त जिबन निनाना |''
\v 29 उङ्को द्याङ वाको हिअ्का रेम्का पालि भोअ्घाखे | ओदोङ भाअ्सिङ वा येसु:हेङ दोअ्हि,''कुनु उङ्को द्याङ्गेलाइहासु ज्याइहेङ का प्रेम पालि गोइखे ?''
\v 30 वाको जोबाफता येसु:दोअ्हि,''एअ्मि द्याङ यरुसलेमसो यरिको हानिघाखे | आधिमि डाकुगेलाइ वासेहेङ गोराइहि इम्बालाइ वाको लोखोन थेअ्पिहि कालाउ आधामारापाङ दानाइहि कालाउ दामाभारि सिअधेतेङ हानिहि | उङ्को द्याङको जिउ खिनिङ सापा सापा धाखे |
\v 31 सङ्जोकहोइ एअ्मि धामि ओङ्कोङ दामा पातेङ हानिघाखे कालाउ उङ्को आधामाराका द्याङ्हेङ तिङ्तेङ वा भेनचातेङ भेनेङ दामापाहा हानिहि |''
\v 32 एन्साङ्पाङ एअ्मि लेबिबुङ ओदोङ थामेपातेङ लोघाखे उङ्को आधामाराका द्याङ्हेङ तिङ्तेङ भेनेङ दामा भेनचाकातेङ हानिहि |
\v 33 एमि सामारिबुङ ओदोङ दामापाहा हानिघाखे उङ्को द्याङ हिका थामेता लोहि,कालाउ वासेहेङ तिङ्तेङ वाको मन दायाहोइ भरिहि |
\v 34 उङ्को सामारि उङ्को आधामाराका द्याङ्को भेरपा हानिहि,कालाउ जैतुनको चुइति कालाउ दाखरस लागाइतेङ वाको पेचाराता ओसेरे पैति लगाइतेङ जिम्पपाहि | कालाउ वा उङ्को आधामाराकाहेङ गाधाता लादाइतेङ एलोङ पौवाता चुम्पुहि,कालाउ वासेहेङ सामार्हाइहि |
\v 35 कालाउ न्हुदिना उङ्को सामारि न्हेलोङ  चानदिको ताका पौवाको माझनहेङ पितेङ दोअ्हि,यासेहेङ रेम्फा सामार्-हाइपि,कालाउ याको भाअ्सिङ आरुङ हेन्जा खर्च जेङ्नु का घुरिकापाहासो नासिहेङ तिरिप्याङ्का | ''
\v 36 कालाउ येसु:दोअ्हि,''इदोइ सुमिता डाकुगेलाइ आधामारापाङ दान्हाइका द्याङ्हेङ हासु चाहि दाया पाहि ?''
\v 37 ब्यवस्थाको सारस्तिरि जोबाफ पिहि,''ज्याइ वासेहेङ साघाइहि वादोङ |''येसु:वासिहेङ दोअ्हि,''नाबुङ हाने कालाउ एन्साङ पा |''
\v 38 जेलाउ येसु:कालाउ वाको चात्यागेलाइ हानिदोङ्घाखे,येसु:एलोङ सहरलिता दुल्हि | मार्था मिङ पाका एलोङ बेबाल वासिहेङ ताइको सा ता स्वागत पाहि |
\v 39 मार्थाको एलोङ मरियम मिङ, पाका बेजान ओने हिघाहि | मरियम येसु:को खोकोइ भेरपा योमतेङ वाको दोअ्का बचन हिङ्तेङ हिघाहि | कालाउ वाको बाइ मार्था चाहि साको कामता धाउ -धाउ जेङ्तेङ काम पातेङ हिघाहि |
\v 40 मार्था हेन्जा काम पालि गोइलाउ चेरताम्पाघाखे,मार्था हानितेङ दोअ्हि,''हे प्रभु ! काङ्को ओने कासिहेङ एक्लाङ सा को कामता लाअ्धिकाहि वा वास्ता मापाखेना, दाया पातेङ वासेहेङ दोअ्पि वा कासिहेङ साघाइलि लाको |
\v 41 कालाउ प्रभु वासिहेङ दोअ्हि,''मार्था-मार्था,ना हेन्जा काथा ता पिरखेना कालाउ फिक्रि पाखेना |
\v 42 एलोङ काथा चाहि महत्वपुर्न हि,इङ्कोङ काथा, रेम्का मरियम साल्का हि,उङ्को वाकोसो माधिङ्न्हावा |''
\c 11
\p \v 1 एलोङ समयता येसु:एलोङ थामेता दोमचातेङ हिघाहि जेला दोमचालि दोहि,वाको चात्यागेलाइ मध्येसो एमि वासेहेङ दोअ्हि,''यु:हान्ना जेसाङ ताइको चात्यागेलाइहेङ दोमचाकालि हेसा पालि गोइखे दोअ्तेङ धिरपाहि | हे प्रभु केलाइबुङ हेसा दोमचाकाइलि गोइखे,धिरपापि |''
\v 2 येसु:चात्यागेलाइहेङ दोअ्हि,''जेलाउ नेलाइ दोमचाकाइस्वाना,एन्सालाउ ऐसा दोअ्सु:''हे आबा ! केलाइ दोमचाकाइयाङ कि नाङ्को मि् हेलालाउबुङ पबित्तरो ह्याको | केलाइ दोमचाकाइयाङ कि नाङ्को सारभि लाको |
\v 3 दिनाङ गोइका चाका आमका उम केलाइहेङ पि |
\v 4 केलाइको पाका पापगेलाइ स्यामा पि, जेसाङ केलाइ केलाइदोफा हिका भुल पाकालाइ हेङ स्यामा पिका हिनाहि | कालाउ केलाइहेङ सहिलि मादोअ्का जाचिका माचुमापि |
\v 5 कालाउ वा इम्बालाइहेङ दोअ्हि,''एलोङ काथा,नेलाइको मध्येसो हासुकोबुङ एमि भाया(साथि) हि | वा आधान्हिसिंन्ता वाकोता हानितेङ दावा,''सानाइति कासेहेङ सुमलोङ तोले खिल्लिपि |
\v 6 हाइपालिपानु काङ्को एमि भाया काङ्को साता लोका हि | कालाउ वासिहेङ चाका आम्का पिलि का दोफा हाइबुङ मान्थु |
\v 7 नाङ्को सानाइति( साथी) लितासो द्वा,कासिहेङ मानाङ्घापा | फिनु आन्चाङ गिअ्होइका का कालाउ काङ्को चानचामेन्दिगेलाइ का, दोफा सिघाउता हि | का ल्होतेङ नासिहेङ हाइबुङ पिलि माद्वाङ्का |''
\v 8 का नेलाइहेङ हाइ दोअ्खा, पानु सानाइति दोअ्तेङ खिनिङ  वा माल्होखे भरु वासेहेङ गोइका आमने प्यावा एदि वा लागातार रे्-हेतेङ हिहेपानु  वाको धित्तहोइ कालाउ सानाइको नाताहोइ ल्होतेङ चाहीका जोति  प्यावा |
\v 9 आरोङ का नेलाइहेङ दोअ्खा,''र्-हेसु कालाउ नेलाइहेङ प्यावा,भोसु कालाउ नेलाइ निङस्वाना, ढ़कढ़क पासु कालाउ नेलाइको भाअ्सिङ फिनु हिअ्प्यावा |
\v 10 हाइपालिपानु झाराङ ज्याइ र्-हेखे,वा निनावा, कालाउ ज्याइ भोअ्खे वा  निनावा | कालाउ ज्याइ द्कद्क पावा,फिनु हिअ्नावा |
\v 11 नेलाइ मध्येसो हासुको चान वाला ? नाङ्को चान हाया र्-हेनु,  ना वासेहेङ हाइ प्याना ? हाइ नाङ्को चानहेङ ना पुय्याँ प्याना ? हा:हा ! ना वासेहेङ हायादोङ प्याना |
\v 12 पाकुनु,नाङ्को चान तुइ र्-हेपानु,वासेहेङ हाइ चिमताङ प्याना ? हा:हा !
\v 13  नाबुङ आरु द्याङ्गेलाइ भाइपाङ दुस्त हिना | कालाउबुङ गिसुखेना ताइको जामालगेलाइहेङ हेसा रेम्का आमेनेगेलाइ पिलि गोइखे | नाङ्को स्वर्गिय आबा वाको दोअ्फा र्-हेकालाइहेङ्बुङ  झन हेथे हेन्जा पबित्तरो आत्मा प्यावा |
\v 14 हिदोइबुङ समयता एमि द्याङ्सो येसु:  नुइ धुइलि मादोका बानाइका भुतहेङ उल्लि पापाहि जेलाउ इङ्को भुत बाहार उल्लिहि,इङ्को द्याङ नुइ धुइलि दोअ्का जेङ्हि  कालाउ द्याङ्गेलाइ भाङ भाङ हि |
\v 15 कालाउ आधिमि द्याङ्गेलाइ दोअ्हि,''बालबिजुल,भुतगेलाइको माझनको सरबुङ सो वा भुत गेलाइ खाअ्पाखे |''
\v 16 भेनेङ द्याङ्गेलाइबुङ येसु:हेङ जाचिलि मन पाघाखे | इम्बालाइ वासेहेङ स्वर्गसो चुमाका एलोङ चिन्हा तिङ्पालि लगाइहि |
\v 17 कालाउ इम्बालाइको बिचार थाहा गिअ्तेङ येसु: इम्बालाइहेङ  दोअ्हि ''  गोताङ सारभि  खेङ्न्हाखे पानु,  कालाउ इङ्को  एमि -भेनेङ्दोफा  फेसुहेपानु    इङ्को ताइमिङ नासातावा| एनसाङ्दोङ एलोङ जाहानता ता-ताइमिता फेसुहेपानु इङ्को  साबुङ एनसाङ नासातावा |
\v 18 एदि  साइतानबुङ ताइ-ताइमि दोअ्फा लाअ्न्हानु,वाको सारभि हेसा तिकियावा ? हाइपालिपानु नेलाइ दोअ्सुखेना,कि का बालजिबुलको सरबुङ्सो भुतगेलाइ दिगिल्खा |''
\v 19  एदि का बालजिबुलको सरबुङ लागाइतेङ  भुतगेलाइ उल्लिपानु,नेलाइ को चानगेलाइ आरुसो भुतगेलाइ उल्लिपालि हिदोइ सरबुङ्को प्रयोग  पावा? ओदोङ भाअ्सिङ नाङ्को ताइकोङ द्याङ्गेलाइ  इम्बालाइ भुलता हि दोका प्रोमानित पिखे | |
\v 20 कालाउ  काते भुतगेलाइहेङ खाअ्पालि परमेस्वरको सरबुङ प्रयोग पाखा | इदोइ पाहासो प्रमान जेङ्खे कि परमेस्वरको सारभि नेलाइकोता लोलिदोअ्होइ |
\v 21 'जेलाउ हिदोइबुङ बलबान द्याङ हेन्जा हात हातियार गेलाइ चुम्तेङ साको पाले पाखे,वाको साको गोताङ आनेमानेगेलाइ सुरक्स्या ह्यावा |
\v 22 कालाउ वा खान्तेङ बलबान द्याङ लोअ्तेङ वाको हुत्ता धुम पातेङ वासेहेङ जितिहेपानु,वा भर परेका द्याङ वाको गोताङ हतियारगेलाइ धिङ्तेङ चुम्पुखे,कालाउ वाको आनेमाने गेलाइ खुअ्तेङ बाराराइयावा |
\v 23 ज्याइ काङ्को पक्स्याता मान्थु, उङ्को काङ्को बिरुद्ता हि,कालाउ काङ्को दोफा माजारायावा,वाते रायावा |(ज्याइ द्याङ कादोफा काम मापाखे वा काङ्को बिरुदता हि )
\v 24 'जेलाउ एमि द्याङ्सो दुस्त आत्मा उल्लिखे, उङ्को माइसाचालिको भाअ्सिङ बोबोका थामेगेलाइ भोगिल्खे | कालाउ जेलाउ वा हिसोबुङ माइसाका थामे मानिङ्खे, कालाउ वा दोअ्खे,'का जेदोङ सा सो बाहार लोका हिघाखा इन्ताङ घुरितेङ हानाङ्का |
\v 25 जेलाउ उङ्को आत्मा उङ्को साता घुरियावा वा उङ्को सा फेतेङ हिका कालाउ साजाइतेङ ताअ्का निनावा |
\v 26 कालाउ उङ्को दुस्त-आत्मा आरु न्हिलोङ दुस्त-आत्मा नान्हावा वा खान्तेङ झन दुस्त चुमावा | कालाउ इङको झाराङ आत्मागेलाइ एदोफाङ हानितेङ इङ्को द्याङ लित्ता दुल्लावा कालाउ इन्ताङ ह्यावा | कालाउ इङ्को द्याङ्को दासा लाम्फाको खान्तेङ झन मारेम्का जेनावा |''
\v 27 जेलाउ येसु:इङ्को काथागेलाइ दोअ्काताङ पाघाखे,एलोङ बेबाल वा इन्ता हिघाहि येसु:हेङ एसा दोअ्तेङ मेनाङ र्-हिकाइतेङ, दोअ्हि,''धन्य  उङ्को बेबाल ज्याइ नासिहेङ गान्धितेअ्पाहि कालाउ नासेहेङ दु;दु लाम्पाहि |
\v 28 कालाउ वा दोअ्हि, धन्य''द्याङ्गेलाइ ज्याइ परमेस्वरको बचनगेलाइ हिङखे,कालाउ पालाना पाखे इम्बालाइ जातिङभारि हाउसाइतेखे  | 
\v 29 द्याङ्गेलाइको जेर आल्हो-आल्होपा  पाकाताङ बाधिकाताङ हानिहि | येसु:दोअ्हि,''इदोइ युग ता हिका द्याङ्गेलाइ दुस्त हि | इम्बालाइ चिन्हाको रुपता परमेस्वरको सरबुङ भोखे | कालाउबुङ हिदोइबुङ  चिन्हा इम्बालाइहेङ माप्याङ , खिनिङ योनाको ता हिका सरबुङ खिनिङ जेनावा |''
\v 30 योना निनवेका सहरको द्याङ्गेलाइको भाअ्सिङ चिन्हा जेनावा | एसा वादोङ इदोइ पुस्ताको भाअ्सिङ द्याङ्को चानबुङ चिन्हा जेनावा |
\v 31 न्यायको दिना माहेको सारभिको  रानि इदोइ पुस्ताको द्याङ्गेलाइको बिरुदृ ल्होकावा,कालाउ इम्बालाइहेङ दुसियावा | हाइपालि पानु सुलेमानको बुदिृको सिक्सा हिङ्लि वा हेन्जा दुरेसो लोका हिघाहि | कालाउ का दोअ्खा कि खाङ्सु सुलेमान खान्तेङ माहान  इता एमि  द्याङ हि |
\v 32 न्यायको दिना निनवेको द्याङ्गेलाइ इदोइ पुस्ताको बिरोधता ल्होकावा,कालाउ इम्बालाइ दुसिलि जेङ्का प्रमान प्यावा | हाइपालि पानु इङ्को बेला योना द्याङ्गेलाइहेङ बानाल पाहि इम्बालाइ ताइको हृदयता कालाउ हिका चाका सुधाङ परिबर्तन पाहि | कालाउ का नेलाइहेङ दोअ्खा का योना खान्तेङ महान हिघा |
\v 33 'हिदोइ बुङ द्याङ गेसा जोलाइतेङ पाथि लिता माअ्ताखे,याते माअ्म्होखे | भरु लिता दुल्काताङ  पालाउ झाराङ तिनाको दोअ्तेङ इङ्को गेसा ताकि हुत्ता ताअ्खे |''
\v 34 नाङ्को जिउको गेसा नाङ्को मिसिया | एदि नाङ्को मिसियागेलाइ ठिक हिनु नाङ्को गोताङ जिउ फाइसालामका होइ पोङघाता वा | एदि नाङको मिसिया गेलाइ बिगिरका हिअ्हे पानु नाङ्को गोताङ जिउ दोङ कितिकितितावा |
\v 35 ओदोङ भाअ्सिङ थिसु,नाङ्को हिका फाइसालामका कितिकितिका मालाको माजेनाको |
\v 36 एदि नाङ्को गोताङ जिउ फाइसालमाकाहोइ पोङ्घाकाहिनु कालाउ वाको हिदोइबुङ भाग कितिकितिका मान्ठुनु उङ्को गोताङ चम्कियावा,जेलाङ गेसाको किरन नाङ्को दोअ्फा चम्कितेङ ह्यावा |
\v 37 येसु:काथा पालि दोअ्तेङ ,एअ्मि फरिसि दोफाङ उम चाइने दोअ्तेङ  सेउपाहि | कालाउ येसु:हानिहि कालाउ उम चाहि |
\v 38 कालाउ उम चालि खान्तेङ लाम्फा येसु:खुर माझाहि कालाउ इङ्को तिङ्तेङ फारिसिगेलाइ भारबुसाइ हि |
\v 39 इङ्कोता प्रभु येसु:दोअ्हि,''ना फरिसिगेलाइ जामबाति कालाउ थालि बाहार खिनिङ  मान्झीसुखेना,कालाउ लिता चाहि नेलाइ दिकाहोइ खुकाहोइ कालाउ दुस्त मनहोइ पोङघाका हिखे |
\v 40 हाइदोङ मागीका (मुर्ख) द्याङ्गेलाइ,जाइ बाहारको भाग बानाहि,वादोङ लिताकोबुङ बानाइका माकोरो ?
\v 41 ओदोङ भाअ्सिङ जेदोङ हि इङ्को गरिब द्याङ्गेलाइहेङ पिसु | कालाउ न्हुसो नाबुङ पुर्नरुपता जाहाका जेनाना |
\v 42 कालाउ धिक्कार ना, फारिसिगेलाइहेङ ! नेलाइकोता हिका पुदिना,आरुद कालाउ बगैचाता हिक आरु गोताङ आनेमानेगेलाइको द्साङ्सा परमेस्वरहेङ चढ़ाइसुखेखा,कालाउ नेलाइ परमेस्वर दोफा न्याय काम प्रेम आसा पासुखेना | उङ्कोङ कामगेलाइ नेलाइ पालि गोइका हि भेनेङ काम लाअ्तेङ्बुङ | जेलाउ नेलाइ आरोङ भेनेङ काम गेलाइ पाका हिसुन्हा |
\v 43 धिक्कार ना फारिसिगेलाइहेङ,ना चाउघारासागेलाइता मुख्य-मुख्य योमका थामेगेलाइ खिनिङ भोअ्सुखेन्हा | एन्साङ्दोङ हातेबाजार गेलाइता हानिलाउ द्याङ्गेलाइ नेलाइहेङ सेउपाको दोअ्तेङ  मन पासुखेन्हा |
\v 44  धिक्कार हि ना फारिसिगेलाइहेङ ! हाइपालिपानु नेलाइ हासुबुङ याद मापाका तोमगेलाइ भाइकाङ हिसुन्हा | द्याङ्गेलाइ थाहा मागिसिङ इङ्को हुत्ता तेतेङ हानिखे |
\v 45 ब्यबस्थाको सास्तिरिगेलाइ मध्येसो एमि येसु:हेङ दोअ्हि,''हे गुरु,जेलाउ नेलाइ इदोइ काथागेलाइ पाखेन्हा, नेलाइ केलाइहेङ्बुङ निन्दा पाखेन्हा |''
\v 46 येसु:जोबाफ पिहि,''धिक्कार ना ब्यबस्थाको सास्तिरिगेलाइ !नेलाइ द्याङ्गेलाइहेङ पालाना पालि मादोका नियमगेलाइ बानाइ सुखेन्हा | नेलाइ द्याङ्गेलाइहेङ इङ्को नियोम पालना पालि गोयाङ दोअ्तेङ बाध्ये पासुखेना | कालाउ नेलाइ ताइमिङ चाहि इङ्को नियमगेलाइ पालाना पालि गोयाङ दोअ्तेङबुङ कोसिस मापासुखेन्हा |
\v 47 धिक्कार नेलाइहेङ,हाइपालिपानु नेलाइ अगमबक्तागेलाइ को भाअ्सिङ तोम बानाइसुखेना | कालाउ उङ्को अगमबक्तागेलाइ इङ्कोदोङ जाइ नेलाइको  आजाइ -आजुगेगेलाइहेङ से:का हिघाहि |
\v 48 या एसापा सिदृ जेनावाकि नेलाइ नाङ्को आजाइ-आजुइगेलाइ पाका कामगेलाइता भागि जेङ्का हिसुन्हा | इम्बालाइ, अगमबक्तागेलाइ हेङ से:का हिघाहि कालाउ नेलाइ अगमबक्ता गेलाइको भाअ्सिङ तोम बनाइस्वाना |
\v 49 ओदोङ भाअ्सिङ परमेस्वरको बुधिहोइ दोअ्हि | 'का नेलाइकोता अगमबक्तागेलाइ कालाउ प्रेरितगेलाइ इम्बालाइको भाअ्सिङ दिङ्गिल्प्याङ्का | इम्बालाइ आधिमि अगमबक्तागेलाइहेङ कालाउ प्रेरितगेलाइहेङ सेअ्तावा कालाउ आरुगेलाइहेङ सातायावा |
\v 50 ओदोङ भाअ्सिङ पृथ्विको सिरजाइकासो जेथे बुङ अगमबक्तागेलाइ सेन्हाहि बर्तमान पुस्ताको ना, द्याङ्गेलाइ याको भाअ्सिङ द्न्दित जेङ्लि गोइस्वाना |
\v 51 हाबिलसो जकरिया जाइहेङ बेदि कालाउ परमेस्वरको थानको  माझाता सेअ्का हिघाहि इम्बालाइ झाराङको सिअ्काको भाअ्सिङ इदोइ | इदोइ,का नेलाइहेङ दोअ्खा ,नानि जेथेबुङ ना द्याङ्गेलाइ बान्चिकाङ हिसुन्हा इङ्को कान्दको भाअ्सिङ झाराङ द्न्दित जेनावा |
\v 52 'धिक्कार ना ब्यबस्थाको सास्तिरिगेलाइ ! परमेस्वरको बुदिृको काथागेलाइको ताल्चा नेलाइ चुम्पुका हिसुन्हा | नेलाइ ताइमिङ्दोङ माधिरसुन्हा,कालाउ आरुगेलाइ धिरपालि बुङ बाधा पिसुन्हा |''
\v 53 जेलाउ येसु:हानिलि तोमलाउ,ब्यबस्थाको सास्तिरिगेलाइ कालाउ फारिसिगेलाइ हेन्जा कस्त पिहि | वासेहेङ हेन्जाङ प्रस्न गेलाइ हिअ्हि |
\v 54  वा हाइदोङ द्वाङ कि वा दोअ्तेङ इम्बालाइ जालेता देपालि दाउ भोअ्घाखे |
\c 12
\p \v 1 हाजारदोङ हाजार द्याङ्गेलाइ एदोफाङ जोमका हिघाहि | इम्बालाइ ओसारा हेन्जा हिघाहि कि इम्बालाइ एमि सो भेनेङ्हेङ याङ्घाखे | द्याङ्गेलाइहेङ सेउपालि खान्तेङ लाम्फा येसु:वाको चात्यागेलाइहेङ दोअ्हि,नेलाइ फारिसिगेलाइको साउरि सो थिसु | काङ्को दोअ्लि खाङ्को माने नेलाइको चिचा सो होसियार  हिसु |
\v 2 गोताङ काथा जेदोङ म्होका हि ,इङ्को बाहार जेनाङ | गोताङ रहस्यका काथा गिलि प्याङ |
\v 3 इङ्को जेदोङ बचनगेलाइ ना कितिकितिका ता दोअ्का हिना इङ्को तालि थाइथाइकाता हिनावा | ना कोठालिता न्हातोङता दोअ्का काथा  हिना इङ्को साको चालोसो दोअ्प्यावा |''
\v 4 कालाउ न्हुसो येसु:द्याङ्गेलाइहेङ दोअ्हि,''का नेलाइहेङ दोअ्खा,ओइ काङ्को सानाइतिगेलाइ ! द्याङ्गेलाइसो माथिसु | द्याङ्गेलाइ जिउहेङ सेअ्लि दावा,इङ्को खान्तेङ हेन्जा इम्बालाइ हाइबुङ पालि मादावा |
\v 5 हासुदोफा थिलि गोइखे,का नेलाइहेङ दोअ्ताउका | नेलाइ वा एलोङ खिनिङ दोफा थिलि गोइखे जाइदोफा सेअ्तेङ नरकता थाइगिलका सरबुङ हि | एइ,वा खिनिङ एलोङ हि ज्याइ दोफा नेलाइ थिलि गोइस्वाना |
\v 6 'नालोङ म्हुइ-म्हुइका जिहा-जुइलेङ्को दाम न्हेताका खिनिङ गोइखे | कालाउ परमेस्वर इङ्को मध्येसो एलोङ बुङ मानिल्लावा |
\v 7 एइ,नेलाइको पुरुङ्ता हेथे पुसुङ्हि हि, इङ्कोबुङ परमेस्वरहेङ थाहा हि | ओदोङ भाअ्सिङ माथिसु | इङ्को जिहाजुइलेङगेलालाइ खान्तेङ नेलाइ हेन्जा दामको हिसुन्हा |
\v 8 'का नेलाइहेङ दोअ्खा,एदि हिदोइबुङ द्याङ आरु द्याङ्गेलाइको आगाता वासेहेङ काङ्को दोअ्हे पानु,का बुङ एन्साङ परमेस्वरको दुतगेलाइको आगाता द्वाङ्का कि उङ्को द्याङ काङ्को |
\v 9 एदि हिदोइबुङ द्याङ आरु द्याङ्गेलाइको आगाता वासिहेङ काङ्को माको दोअ्नु का वासेहेङ काङ्को माको द्वाङ्का | इदोइ गोताङ का परमेस्वरको दुतगेलाइको आगाता द्वाङ्का |
\v 10  ''एदि हासुबुङ द्याङ चानको बिरुदृता काथा पाहेपानु वासिहेङ स्यामा जेनावा | एदि हिदोइ बुङ द्याङ पबित् र आत्माको बिरुदृ निन्दा पाहे पानु इङ्को स्यामा माजेनाङ |
\v 11 'जेलाउ द्याङ्गेलाइ नेलाइहेङ चाउघारा सागेलाइता हिका सासक कालाउ आधिकारिक आगाता ताअ्हे पानु ताइमिहेङ बान्चिपालिको भाअ्सिङ हेसा हाइ दोअ्लि गोइका हि इङ्कोता माथिसु |
\v 12 इङ्को बेला पबित्तरो आत्मादोङ नासेहेङ ना दोअ्लि गोइका काथागेलाइ धिरपावा |''
\v 13 जेरसो एमि द्याङ येसु:हेङ दोअ्हि,''हे गुरु,केलाइको आबा सि:हि | ताइको आबाको धन-सम्पतिको काङ्को दोफा अङ्स-बान्डा पालि काङ्को दादाहेङ दोअ्पि नि |''
\v 14 कालाउ येसु: वासेहेङ दोअ्हि,''का नेलाइको आबाको सम्पति नेलाइ न्हेमिको माझाता बाखाराइपिलि गोयाङ ? कासेहेङ हासु निरनायक बानाइ बानाइहि ?''
\v 15 आरोङ येसु:इम्बालाइहेङ दोअ्हि,''थिसु कालाउ गोताङ खालको दिका गेलाइसो ताइमिहेङ जोगाइसु | हासुहेङ्बुङ  गोइका सम्पति खान्तेङ हेन्जा हिलि द्वा,कालाउ बुङ वासेहेङ इङ्को जिवन पिलि  मादावा |''
\v 16 कालाउ वा इसिका एलोङ निङ्पिका काथा दोअ्हि :''हिदोइबुङ बेलाता एमि धनि द्याङ हिघाहि | वाको मिलिङ्ता असल कालाउ प्रसस्त उमगेलाइ सेघाखे |
\v 17 इङ्को द्याङ ताइमिङ सोचिघाखे,'का हाइ पालि ? काङ्को दोफा हिका ओथे हेन्जा उम ताअ्का थामेबुङ मान्थु |'
\v 18 कालाउ उङ्को धनि द्याङ दोअ्हि,'का गिखा का हाइ पालि गोइका हि,का काङ्को भाकारगेलाइ र्-हाताइका कालाउ इङ्कोहेङ आसा बारका बानाइयाङ्का | इङ्को नावा भाकारगेलाइता का गोताङ उम गेलाइ कालाउ आरु काङ्को रेम्का आमेनेगेलाइ ताअ्ताङ्का |
\v 19 जेलाउ का ताइमिहेङ दोअ्ताङ्का,काङ्कोता प्रसस्त रेमरेम्का आनेमानेगेलाइ हि | लोका हेन्जा सा :बासारको भाअ्सिङ का थुबाराइका हिघा | सुकापा योम,चाअ्,आम कालाउ जिवनता आनन्द मानिपा |'
\v 20 जेलाउ परमेस्वर इङ्को द्याङ्हेङ दोअ्हि,'ना मुर्ख हिना,नाति न्हिसिन्तादोङ ना, स्याना | कालाउ ना ताइकोङ भाअ्सिङ तियार पाका आनेमाने हासुको जेनावा ?
\v 21 ओदोङ भाअ्सिङ ज्याइ ताइको भाअ्सिङ खिनिङ थुबाराइखे वा उङ्को द्याङ्हेङ हाइ जेनावा कालाउ परमेस्वरको आगाता इसिका द्याङ धनि माको |''
\v 22 येसु:ताइको चात्यागेलाइहेङ दोअ्हि,ओदोङ भाअ्सिङ का नेलाइहेङ दोअ्खा,बान्चिलिको भाअ्सिङ चाका आम्का गोइखे दोअ्का बिसयता चिन्ता मापासु | नाङ्को जिउको बिसयताबुङ चिन्ता मापासु याते ना हाइ होङसुखेन्हा? 
\v 23 चाका-आम्का खान्तेङ जिवन हेन्जा मुल्यवान हि | कालाउ लोखोन दावा खान्तेङ जिउको महत्व हेन्जा हि |
\v 24 जिहा-जुइलेङ्गेलाइ खाङ्सु इम्बालाइ चालाइबुङ माबिखे,कालाउ उमबुङ माथिङ्खे | जिहा-जुइलेङ्गेलाइ भाकारताबुङ माजोम्पाखे ना ते भाकारता चाका-आम्का थुबाराइपाखे | कालाउ नेलाइ जिहा-जुइलेङ खान्तेङ हेन्जा मुल्यवान हिसुन्हा |
\v 25 नेलाइ हासुबुङ चिन्तासो ताइको आयुता आतुइसा समय थपिलि दोसुवाना ?
\v 26 एदि नेलाइ म्हुइ-म्हुइका कामगेलाइदोङ पालि मादोसुखेनापानु बार् का बिसयको हाइपालि फिक्रि पासुखेना ?
\v 27 झारभारिको ल्हेगेलाइहेङ खाङ्सु,सोचेसु,इम्बालाइ हेसा चाखे | इम्बालाइ ताइकोङ भाअ्सिङ हाइबुङ मापाखे ना ते धावादोङ बानाइखे | का नेलाइहेङ दोअ्खा कि सुलेमान भाइका राजा ताइको गोताङ बैभबको दोफाङ्बुङ इदोइ ल्हे गेलाइ भाइपाङ एलोङ धावा होङका मान्थुघाखे |
\v 28 परमेस्वरदोङ मिलिङ्ता इङ्को घासिहेङ धावा लगाइपिखे,जेदोङ नानि इता हि जुम्नि इङ्कोहेङ मेता थाइ गिल्लावा | ओदोङ भाअ्सिहेङ नेलाइ गिलि गोइस्वाना कि परमेस्वरदोङ नेलाइहेङ झन हेन्जा रेम्फा धावा साजिपावा  | नाङ्को एकदम आतुइसा खान्धुरि हि |
\v 29 ओदोङ भाअ्सिङ नेलाइ हाइचालि कालाउ हाइ आम्लि दोअ्तेङ पिर मापासु | इङ्को बिसयता हिदोइबुङ चिन्ता मापासु |
\v 30 सुमिङ को झाराङ द्याङ्गेलाइ इदोइ आमेनेगेलाइको लेसारा पिताइखे | कालाउ नेलाइको आबा गिखे कि नेलाइ इदोइ गोताङ खोदाइसुखेना | 
\v 31 ओदोङ भाअ्सिङ नेलाइ भोलि गोइका मुख्य ते परमेस्वरको सारभिदोङ हि,कालाउ कि नेलाइहेङ इदोइ गोताङ आनेमाने गेलाइबुङ प्यावा |
\v 32 'हे म्हुइका जेर ! माथिसु नेलाइको भाअ्सिङ आबा नेलाइहेङ सारभि पिलि खाङ्खे |
\v 33 ताइकोता हिका गोताङ सम्पति पितेङ जाइहेङ चाहिका हि इम्बालाइहेङ ताका पि | धन इदोइ सुमिङ्ता स्थाइ माहिखेबुङ स्वर्गको जोम्पाका भाकार निङ्लि कोसिसपासु | इङ्को जोम्पाका भाकार हेलाउबुङ ह्यावा | स्वर्गता नाङ्को भाकारता जोम्पाका चोरगेलाइ बुङ खुलि मोदावा,ना ते पेसागेलाइ दोङ नासा पालि दावा |
\v 34 नाङ्को हृदय इन्ताङ ह्यावा जेता नाङ्को  जोम्पाका भाअ्कार हि |
\v 35 तियार हिसु ! धावा होङ्सु कालाउ नाङ्को गेसा फाइसालामका हृयाको |
\v 36 इङ्को चाकारियागेलाइ भाइपाङ ब्याभाहार पासु जाइ बिहुको भाततियार सो घुरितेङ लोका ताइको माझनको भाअ्सिङ र्-म्हतेङ हिखे | माझन लोखे कालाउ फिनु ढ्कढ्क पाखे | चाकारिया माझनको भाअ्सिङ फिनु हिप्यावा |
\v 37 धन्य इङ्को चाकारिया गेलाइ जाइ माझनसिता घुरिलाउ साता सतरक जेङ्तेङ ह्यावा,  का नेलाइहेङ जातिङ्भारि दोअ्खा ,माझन ताइमिङ ताइको काम पालाउ होङ्का लोखोन लागाइखे, कालाउ वाको चाकारिया गेलाइ कुसिर्ता योम्लि लगाइयावा | कालाउ न्हुसो माझन  ताइमिङ इम्बालाइहेङ उम चोप्यावा |
\v 38 चाकारियागेलाइ ,सायद ताइको माझन हेङ आधा न्हिसिंन्ता कालाउ न्हुसो थेकापा र्-म्लि गोयाङ | कालाउ बुङ इम्बालाइ लेङ्चावा हाइपालि पानु नेलाइको माझन लोलाउ वासेहेङ र्-म्हेतेङ हिका निङ्स्वाना |
\v 39  इदोइ काथा फोमपातेङ हिसु:साको माझन हेथे बेला चोर लोखे दोअ्का काथा थाहा गिहे पानु वा चोरहेङ साता दुल्लि पिका मान्थुवावा |
\v 40 ओदोङ भाअ्सिङ नेलाइबुङ सर्तक हिसु ! द्याङ्को चान आचानाक ल्वाङ जेलाउ कि वा लोका नेलाइहेङ आसा दोङ पाका मान्थुस्वाना |
\v 41 पतरुस दोअ्हि,''हे प्रभु ! ना केलाइहेङ खिनिङ कालाउ झाराङ्हेङ इदोइ काथा दोअ्खेना ?''
\v 42 प्रभु दोअ्हि,''हासु चाहि गयानि कालाउ खान्धुराइ चाकारिया वाला ? खान्धुराइ चाकारिया इदोइ दोङ जाइ दोफा आरु भेनेङ चाकारियागेलाइ ठिक समयता इम्बालाइको भाग उम प्याङ दोअ्तेङ खान्धुरि पाखे |
\v 43  माझन लोलाउ ताइमिङ आराहाइका भाइपाङ चाकारिया कामता ब्यस्त हिका निङ्हे पानु इङ्को चाकारिया मेनाङ लेङ्चावा |
\v 44 का नेलाइहेङ जातिङ्को दोअ्खा,माझन इङ्को चाकारियाहेङ ताइको जेथे हि,इङ्को रक्स्या पालि द्याङ ताअ्खे |
\v 45 एदि चाकारिया दुष्ट प्रकृतिको हिनु कालाउ ताइको माझन धेमाफाङ माघुरियाङ दोअ्तेङ सोचिहि पानु इङ्को को नतिजा हाइ जेनावा वाला ? उङ्को चाकारिया आरु भेनेङ चाकारिया वाजान कालाउ बेबाल गेलाइहेङ सुताइयावा कालाउ चातेङ -आम्तेङ म्हातेङ मस्त ह्यावा |
\v 46 जेलाउ माझन लावा,वासेहेङ आतुरि जेङ्का मानिनावा |  इसिका इङ्को दिना लावा,उङ्को चाकारिया माझन ल्वाङ दोअ्तेङ सोचिकाङ मान्थुवा,माझन लोदोङ्खे दोअ्तेङ थाहा दोङ मागिखे | माझन उङ्को चाकारियाहेङ साजाय प्यावा कालाउ वासिहेङ भेनेङ खान्धुराइ मापाका गेलाइ दोफा दिङ्गिलप्यावा |
\v 47 'उङ्को चाकारिया गिघाखे,वाको माझन हाइ चाहिघाखे कालाउ वा काम पालि आतुरि मापाखे या ते माझन आराइका काम पालि बिचारबुङ मापाहि,ओदोङ उङ्को चाकारिया हेन्जा साजाय निनावा |
\v 48  वाको माझन जेदोङ चाहिखे एदि उङको चाकारिया मागिखे जेदोङ पाखे साजायको योग्य काम पाखे,वाको हाइ गति जेनावा वाला ? उङ्को चाकारिया सजायते निनाङ, कालाउ वाको खान्तेङ आतुइसा साजाय निनावा जेदोङ चाकारिया माझन हाइ भोखे दोअ्तेङ गिखे कालाउबुङ मापाखे | जेदोङ द्याङ्हेङ हेन्जा पिकाहि,वाको जिम्मेवारिबुङ हेन्जा हिखे | झन ज्याइहुत्ता हेन्जा खान्धुरि पाका हि वाकोसो हेन्जाङ आसाबुङ ताअ्का हिखे |''
\v 49 येसु:लागातार दोअ्हि: 'का पृथ्विको मे चुमालि लोका हिघा | का हेसा आसा पालि कि इदोइ आन्चासोङ्दोङ जोलाइन्हाकादोङ दोअ्तेङ |
\v 50 का बप्तिस्ता पाका भेनेङ भेनेङ तरिकासो बप्तिस्ता जेङ्लि गोइघा | इदोइ कामको अन्त माजेङ्पा थेकापा का चिलिबिलिदोङ जेनतेङ हृयाङका |
\v 51  हाइ नेलाइ फोमपासुखेन्हा कि पृथ्विहेङ सान्ति पिलिदोङ का लोका हिघा, माको ! का पृथ्विहेङ भाग पालि लोका हिघा |
\v 52 एला थेकापा नामिको एलोङ जाहानता लाअ्सुन्हावा, सुमिता न्हेमि को बिरुदृता हानावा,कालाउ न्हेमि सुमिको बिरुदृ हानावा |
\v 53 आबा कालाउ चानगेलाइ लाअ्सुवा चान आबाको बिरुदृता ह्यावा | आमाइ कालाउ चामिन्दिगेलाइको माझाता लाअ्सुन्हावा : चामिन्दि आमाइको बिरुदृता हृयावा | आमाइ चामिन्दिको बिरुदृता ह्यावा | जुबे कालाउ नामाको माझाता मारेम्का जेनावा :नामा जुबेको बिरुदृता हृयावा | जुबे नामाको बिरुदृता हृयावा |
\v 54 कालाउ येसु:द्याङ्गेलाइहेङ द्वाङ ,जेलाउ नेलाइ 'नुहेता बादेलदा किलकिलका तिङस्वाना ,कालाउ नेलाइ दोअ्स्वाना ,' दुम भेरमा ल्वाङ 'कालाउ इन्सिकाङ जेनावा |
\v 55 एन्साङदोङ ,जेलाउ माहेभारिसो भेरमा लोलि तेनावा कालाउ नेलाइ दोअ्स्वाना ,'एला ते भेमका दिना ल्वाङ | कालाउ नेलाइ ठिक हिसुन्हा |
\v 56 नेलाइ दिइका हिसुन्हा ! नेलाइ गिसुखेना हेसा बादेल कालाउ पृथ्विको इसारा गेलाइ बुझिसु |
\v 57 'हाइ चाहि थिक हि दोअ्तेङ नेलाइको माझाता हाइपालि निरनय पालिमादोअ्सुखेना,कालाउ नेलाइ हाइपालि बुझिलि मादोअ्सुखेना ,एला हाइ जेङ्तेङ हि ?
\v 58  नेलाइको उजुरि वालादोफा हाकिमकोता हानिलाउ, दामाताङ वाको दोअ्फा मिलिसु , माकुनुते वा नासेहेङ न्यायधिसकोता तानितेङ चुम्पावा ,कालाउ न्यायधिस नासिहेङ आफिसरको खुरता जिम्मा प्यावा,कालाउ आफिसर नासिहेङ झ्यालखानाता ह्यावातावा |
\v 59 का नासेहेङ दोअ्खा दोअ्खा , जेलाउ थेकापा नाङ्को हुत्ता तोकिका ताका ना तिरिलि मादोअ्पा भरि इन्तासो ना लाअ्न्हानि मानिङ्नाना |''
\c 13
\p \v 1 इङ्को बेला आधिमि द्याङ्गेलाइ येसु:को दोफा हिघाहि | उङ्को द्याङ्गेलाइ गालिलको द्याङ्गेलाइको बिसयता एलोङ निङ्पिका काथा दोअ्तेङ येसु:हेङ हिङ्पाहि | पिलातस आधिमि द्याङ्गेलाइहेङ बाखानाइ पालाउ सेअ्का हिघाहि | पिलातस उङ्को द्याङ्गेलाइको हिति परमेस्वरहेङ बलि चढाइतेङ गपुसको हितिदोफा मिसालाइहि |
\v 2 येसु:जोबाफ पिहि,''नेलाइ हुता इसिका घाताना घतिहि दोअ्तेङ हाइ नेलाइ गालिलको भेनेङ द्याङ्गेलाइको खान्तेङ नेलाइ झन पापि हिघाहि दोअ्तेङ सोचिस्वाना ? 
\v 3 माको,नेलाइ इम्बालाइ इन्सिका मान्थुघाखे | भरु नेलाइदोङ ताइको हृदय कालाउ परीबर्तन (माफेरिसुना पानु)  मापासुन्हा पानु नेलाइबुङ सर्ब नासास्वाना |
\v 4 सिलोआमको धरहरा इम्बालाइहुता हुल्लाउ तेक्या झना  सि:लाउ द्याङ्गेलाइको बिसोयोता नेलाइ हाइ सोचि सुखेन्हा ? हाइ नेलाइ इम्बालाइहेङ यरुसलेमको आरुङ भेनेङ झाराङ द्याङगेलाइ खान्तेङ हेन्जा पापि सम्झि सुखेन्हा ?
\v 5 इम्बालाइ इन्सिका मान्थुघाखे | कालाउ का नेलाइहेङ दोअ्खा ,एदि नेलाइ ताइको हृदय कालाउ नेलाइ आखेका हिका -चाका मालास्वान्हा पाहेपानु नेलाइबुङ इन्साङ दोङ नासास्वान्हा ? ''
\v 6 येसु:एलोङ निङ्पितेङ दोअ्हि,''एअ्मि द्याङ्को एलोङ   कोसेको सिङ हिघाहि | सिङ्हेङ वा ताइकोङ दाखको बारिता थिङ्का हिघाहि | उङ्को द्याङ सिङ्ता सेका सेहि बे दोअ्तेङ खाङ्लि लोहि, कालाउ इन्ता हाइबुङ मानिङ्हि 
\v 7 इङ्को दाखबारि कामलि कालाउ खाङ्लिको भाअ्सिङ वा एमि चाकारियाबुङ ताअ्का हिघाहि | ओदोङ भाअ्सिङ उङ्को द्याङ ताइको चाकारियाहेङ दोअ्हि, 'का सुम बासार लाम्फासो इदोइ सिङ्ता सेका भोतेङ हिघा ,कालाउबुङ हाइबुङ मानिङ्घा | यासिहेङ पाल्पि,हाइपालिपानु एसाङ मिलिङ्खेर पालि ?
\v 8 चाकारिया जोबाफ पिहि,''माझन ! सेकाको भाअ्सिङ आरोङ ए, बासार या सिङ्हेङ ताअ्ताइने | कासेहेङ याको कोरपाहाङ तोतेङ मल लगाइलि पि |
\v 9 जेङ्लि,दोअ्हेपानु लोका बासार इदोइ सिङ अबस्यबुङ सेका प्याङ | एदि एन्सालाउ थेकापाबुङ सिङ सेका मापिहे पानि इङ्को सिङ्हेङ पाल पियाङ्का |''
\v 10 माइसाका दिना येसु:चाउघारा सागेलाइता सिकस्या पिहि |
\v 11 चाउघारा साता एमि बेबाल हिघाहि ; वाको लिता दुस्त आत्मा दुल्का हिघाहि जाइसो वा तेयेए बासार थेकापा  कुकुरुक्का  हिघाहि,वाको गान्ति कुकुरुका हिघाहि,कालाउ सोझा जालि मादोअ्घाखे |
\v 12 जेलाउ येसु:वासेहेङ तिङ्हि कालाउ वा दोअ्हि,''आनाउ तिरी ,ना नाङ्को बेथासो एल्होइना |''
\v 13 येसु:वाको हुत्ता खुर ताअ्हि,कालाउ न्हुसो,वा ल्होलिदोअ्ते कालाउ  वा परमेस्वरको बाखानाइ  पाहि |
\v 14 माइसाचाका दिना एसा येसु:एल्पाहि कालाउ चाउघारा साको मुख्य येसु:दोका चेर तामपाका हिघाहि | ओदोङ भाअ्सिङ वा इन्ता लोका द्याङ्गेलाइहेङ दोअ्हि, तु दिना काम पान्हाखे | कालाउ हिदोइबुङ दिना एल्पालिको  भाअ्सिङ हासु बुङ लोलि दावा ,कालाउ माइसा चाका दिना एल्लिको भाअ्सिङ  हासुहेङ्बु मालोलि दोअ्हि ? 
\v 15 प्रभु वासेहेङ दोअ्हि,''नेलाइ चिचा हिसुन्हा,नेलाइ झाराङ नेलाइको ग्वालेङ कालाउ गाधा खाइतेङ  पिया कालाउ पिसाल सो इम्बालाइहेङ चि आम्पालि चुम्पुसुखेना,नेलाइ माइसाका दिनाबुङ पासुखेन्हा ?
\v 16 उङ्को बेबाल जाइहेङ का एल्पाघा वा केलाइको यहुदि चामिन्दि | कालाउ वासेहेङ भुतगेलाइ तेक्वा बासार थेकापा जिङ्तेङ ताअ्हि | हाइ माइसाचाकाको दिना वाको बन्धन सो लाअ्पाका काम ठिक मान्थुघाखे रो ?''
\v 17 जेलाउ येसु:एसा दोअ्हि,झाराङ द्याङ्गेलाइ ज्याइ वासिहेङ खुजालाइहि इम्बालाइ लेदेरहि | कालाउ जेर सो गोताङ द्याङ्लाइ येसु:पाका इन्सिका भारबुसाइका कामको भाअ्सिङ हाउसाइहि |
\v 18 कालाउ न्हुसो येसु:दोअ्हि,''परमेस्वरको सारभि हाइ भाइका हि ? इङ्कोहेङ का हाइदोफा तुलानापालि ?
\v 19 परमेस्वरको सारभि पासाइको चालाइ भाइका हि,जेदोङ हिदोइबुङ द्याङ र्-हुहि कालाउ ताइको बागैचाता  बि:हि (थिङ्हि) | इङ्को चालाइ योहि कालाउ बारातेङ सिङ जेङ्हि | बादेलको जिया जुइलेङ्गेलाइ वाको दालेङ्गेलाइता भासा बानाइ हि |''
\v 20 येसु:आरोङ दोअ्हि,''का परमेस्वरको सारभिहेङ हाइ दोफा तुलानापालि एला ?
\v 21 इङ्को साउरि भाइका हि,जेदोङ बेबाल हिदोइबुङ एलोङ बारका भाडाता तोलेदोफा एङ्तेङ सेले बानाइलि मिलिपाखे,इङ्को साउरि(सोडा) गोताङ एङ्का तोलेहेङ फुलिपाखे |''
\v 22  येसु:गोताङ देरा कालाउ सहरगेलाइता सिक्सया पिकाताङ हानिहि | वा यरुसलेम हानिकाताङ पाघाखे |
\v 23  हासुबुङ वासेहेङ दोअ्हि,''हे प्रभु !  हेथे झना द्याङ्गेलाइ हेङ मुक्ति पिलि द्वाङ ?आतुइसा खिनिङ ?''येसु;दोअ्हि,
\v 24 'चेसुमेसुका फिनुसोदोङ दुल्लि कोसिस पासु,हाइपालि पानु इदोइदोङ स्वर्गको दामा | हेन्जा द्याङ्गेलाइ इन्तासो दुल्लि कोसिस पाखे,हासुबुङ दुल्लि मादोखे |
\v 25 यदि हिदोइबुङ साको माझन ताइको साको फिनुता ताला लागाहेपानु ना बाहार जाअ्तेङ फिनु ढकढक पाना ,कालाउबुङ वा फिनु माहितावा | ना दोअ्लि दाना,हे माहासय,केलाइको भाअ्सिङ फिनु हिपि,कालाउ उङ्को द्याङ दावा,''का मानाल्खा ना हिसोसो लोका हिना ?'
\v 26 जेलाउ ना दोअ्लि तेनाना,'केलाइ एअ्दोफाङ चानाहि आम्नाहि,केलाइको सहर कालाउ दामागेलाइ ता ना धिरपाना |'
\v 27 कालाउ वा आरोङ दोअ्हि,'का नेलाइहेङ मानाल्खा,ना हिसोसो लोका हिना ? का सो दुरे हाने | नेलाइ झाराङ दुस्त काम पासुखेना |
\v 28 नेलाइ परमेस्वरको सारभिता आब्राहाम,इसाहाक,याकुब कालाउ गोताङ अगमबक्तागेलाइ हेङ भेतिसुवाना | कालाउबुङ नेलाइहेङ बाहार थाल्गिलाङ | कालाउ नेलाइ खारस्वाना तासीङ जिस्वाना |
\v 29 द्याङ्गेलाइ नुहेसो,दिहेसो, दाहेसो कालाउ माहेसो ल्वावा | परमेस्वरको सारभिता इम्बालाइ कुर्सिता योमावा | 
\v 30  खाङ्सु, न्हेसोगेलाइचाहि लाम्फा जेनावा,कालाउ लाम्फाको गेलाइ चाहि न्हुसो जेनावा |''
\v 31 ओदोङ्घुरि आधिमि फारसिगेलाइ येसु:कोता लोहि कालाउ दोअ्हि, ''इतासो दुरे हाने कालाउ  म्होतेङ हि,हाइपालिपानु नासिहेङ हेरोद सेलि खाङ्खे |''
\v 32 येसु:इम्बालाइहेङ दोअ्हि,''हानेसु कालाउ उङ्को स्याइलेहेङ दोअ्सु,'नानि कालाउ जुम्नि द्याङ्गेलाइता हिका भुतगेलाइ दिगिल्लाङ्का कालाउ मासाधेका मिसा लोका लाइहेङ एल्पाका काम पाङ्का | सुमनिको दिना,काङ्को गोताङ काम दोअ्कावा |'
\v 33 नानि कालाउ जुम्नि का काङ्को काम पालि गोयाङ जेलाउ भेनेङ दिना,का हानिलिदोङ गोयाङ,हाइपालिपानु गोताङ अगमबक्तागेलाइ यरुसलेमतादोङ सिलिगोयाङ |
\v 34  ''ए यरुसलेम,यरुसलेम!नेलाइ अगमबक्ता गेलाइहेङ से:सुखेना कालाउ परमेस्वर नाङ्कोता दिङ्गिल्पिका उङ्को द्याङगेलाइहेङ उन्ठुइहोइ तोसुखेना | हेन्जा चोति नेलाइको द्याङ्गेलाइहेङ का साघाइलि मन पाघा | का जेसाङ इम्बालाइहेङ भुन्दि किया जेसाङ ताइको किचानगेलाइहेङ पाखेना लिता पोम्पाखे एन्साङदोङ पोम्लि मन पाघाखा | कालाउ नेलाइ कासेहेङ एन्सा पालि मापिसुन्हा |
\v 35 ओदोङ भाअ्सिङ एला नेलाइको सा उडाउडाङ्का जेनावा | का नेलाइहेङ दोअ्खा,ओदोङ भाअ्सिङ कासेहेङ नेलाइ एन्सालाउ थेकापा तिङ्लि मानिङ्स्वाना जेलाउ थेकापा नेलाइ मादोअ्स्वाना कि स्वागत !परमेस्वर वासेहेङ आसिरबाद प्याको ज्याइ परमप्रभुको मिङ्ता लोखे |
\c 14
\p \v 1 एअ्नि माइसाका दिना,हिदोइबुङ एमि मुख्य फारिसिको साता उम चालि येसु:हानिहि | इन्ता हिका झाराङ द्याङ्गेलाइ वासेहेङ मेनाङ भेरपाङ्सो जाचिघाखे |
\v 2 एमि चिको ग्रह भेतिका द्याङ्हेङ येसु:को आगाता चुमाका हिघाहि |
\v 3 येसु:फारिसिगेलाइहेङ कालाउ ब्यवस्थाको सास्तिरि गेलाइहेङ हि:हि,''माइसाचाका दिना हासुहेङ्बुङ एल्पालि ठिक हि या मान्ठु ?'' 
\v 4 कालाउ इम्बालाइ येसु:को दोअ्काको जोबाफ पिलि मादोहि | ओदोङ भाअ्सिङ वा उङ्को द्याङ्हेङ चुमाहि कालाउ वासेहेङ एल्पाहि | कालाउ वा उङ्को द्याङ्हेङ दिङ्गिल्पिहि |
\v 5 येसु:फारिसिगेलाइहेङ कालाउ ब्यबस्थाको सास्तिरि गेलाइहेङ दोअ्हि,''एदि नेलाइको चान माकुनि काम पाका पिया माकुनु गाधा माइसाचाका दिना च्वाता वालानु इङ्को झटै माउल्लापानारो ?''
\v 6 इङ्को फारिसिगेलाइ कालाउ सास्तिरिगेलाइ येसु: को दोअ्का काथाता हाइबुङ दोअ्लि मादोअ्हि |
\v 7 जेलाउ येसु:तिङ्हि कि आधे बानसालाइ  रेम्का कुर्सिगेलाइ सालतेङ हिघाहि | ओदोङ भाअ्सिङ वा इङ्को निङ्पिका हिङ्पाहि :
\v 8 जेलाउ हासुबुङ नासेहेङ बिहुको भातियारता नेउता प्यावा, मुख्य योमका थामे माभोसु | उङ्को द्याङ नेलाइ खान्तेङ्बुङ मुख्य द्याङ्हेङ नेउता पिका हिलि द्वाङ |
\v 9 कालाउ एदि ना मुख्य थामेता योमतेङ हिकाहिनुपानु नेउता पिका द्याङ नासेहेङ सम्झाइयावा,इङ्को कुर्सि इदोइ द्याङ्हेङ पि | कालाउ लेसारा भारिको कुर्सिता हानितेङ योमलि गोयाना, कालाउ ना बारका लेदेर चाना |
\v 10 ओदोङ भाअ्सिङ जेलाउ हिदोइबुङ द्याङ नासेहेङ नेउता पिहे पानु ताइमिहेङ सोबाइका  स्तर आन्सारको थामेता योमलि गोइखे | जेलाउ उङ्को नासेहेङ नेउता पिका द्याङ लोतेङ द्वा,ए सानाइति,ना भेनेङ मुख्य थामेता योम |'ओदोङ बेला झाराङ बानसालाइ गेलाइ नासिहेङ आदार पावा |''
\v 11 हाइपालि पानु ज्याइ ताइमिहेङ हुत्ता तोलिखे उङ्को लेता हुल्लि गोइखे | कालाउ ज्याइ ताइमिहेङ आतुइका सम्झिखे वासेहेङ हुत्ता तोल्याङ |
\v 12 कालाउ न्हुसो येसु;वासेहेङ नेउता पिका फारिसिगेलाइहेङ दोअ्हि,''जेलाउ हिदोइबुङ दिना नेलाइ  हि्मा माकुनु बेला लाउ उम चापालि मन पासुन्हा पानु,एन्सालाउ ताइको सानाइति भायागेलाइ,दादा-ओनेगेलाइ,ताइकोगेलाइ ,कालाउ धनि देरागेलाइहेङ  खिनीङ माकाइ | माकुनेते इम्बालाइबुङ नेलाइहेङ उम चालि नेउता प्यावा कालाउ नाङ्को इलाम ओदोङ्घुरि निङ्चाना |
\v 13 इङ्को पालि ता,जेलाउ हिदोइबुङ इन्सिका भोज ना पाना,इङ्को गरिब,खुरखोकोइ माचोलिका,लेङ्ग्रा,कालाउ आन्धागेलाइ हेङ काइसु |
\v 14 कालाउ न्हुसो ना धन्यको जेनाना,हाइपालि पानु गुन तिरिलि नेलाइकोता हाइदोङ मान्थवा | जेलाउ रेम्का द्याङ स्यावा सि:कासो सिन्हुतावा,एन्सालाउ नेलाइ इलाम निङ्स्वाना |''
\v 15 येसु:दोफा योमतेङ हिका हेन्जा द्याङ्गेलाइ मध्येसो एमि इदोइ काथा हिङ्हि | उङ्को द्याङ येसु:हेङ दोअ्हि,नेलाइ ज्याइ-ज्याइ परमेस्वरको सारभिता भोज चालि निङ्खे,नेलाइ जातिङ्भारिदोङ धन्यको हिसुन्हा |''
\v 16 येसु:उङ्को द्याङ्हेङ दोअ्हि,''हिदोइबुङ एलोङ द्याङ बार् का भोज जुराइका हिघाहि,वा हेन्जा द्याङ्गेलाइहेङ काइका हिघाहि |
\v 17 जेलाउ उम चाका बेला जेङ्हि,उङ्को द्याङ ताइको चाकारियागेलाइहेङ बानसालाइ काइलि दिङ्गिलहि,लोसु गोताङ आमेने तियारि हि |'
\v 18 कालाउ इम्बालाइ झाराङ ए, खाल्को बाहाना बानाहि | लाम्फाको द्याङ दोअ्हि,''का आन्चा खिनिङ एलोङ मिलिङ चोल्का हिघा,मिलिङ खाङ्लि का हानिलि गोयाङ | दाया पातेङ माफ पि |
\v 19 भेनेङ द्याङ दोअ्हि,'का आन्चा खिनिङ ना, जोर पिया चोल्का हिघा,ओदोङ भाअ्सिङ का इम्बालाइहेङ काम धिरपालि हानिलि गोयाङ | कासेहेङ दायापातेङ माफ पि |'
\v 20 सुम्तेङ द्याङ दोअ्हि,''का आन्चा खिनिङ बिहु पाका हिघा, का लोलि मादोङ्का |''
\v 21 कालाउ न्हुसो उङ्को चाकारिया घुरिहि | वा ताइको माझनहेङ गोताङ काथागेलाइ हिङ्पाहि | माझन मेनाङ चेरताङ्पाहि कालाउ दोअ्हि मार्फा पासु | सहरको कुन्हा,कापचा चेकाभारि कालाउ आतुइसा चेसुमेसुका दामाभारि हानेसु कालाउ गरिब द्याङ्गेलाइहेङ ,लेग्रा कालाउ कान्हा माकुनु खुरखोकोइ माचोलिकालाइहेङ चुमासु |'
\v 22 कालाउ उङ्को चाकारिया माझनहेङ दोअ्हि,'माझन,ना जेदोङ दोअ्का हिघाखेन्हा,इङ्को का पाघा,कालाउबुङ आरोङ आरु द्याङ्गेलाइहेङ योम्पाका थामे हि |'
\v 23 माझन चाकारियाहेङ दोअ्हि,मुल दामाभारि कालाउ देराको दामाभारि हानेसु द्याङ्गेलाइहेङ इसो लोलि दोअ्सु ताकि सा पोङ्घानाको का नेलाइहेङ दोअ्खा |
\v 24 काङ्को नेउता निङ्कालाइ मध्ये हासुबुङ का दोफा भोज चाखिलि मानिनाङ |''
\v 25  हेन्जा द्याङ्गेलाइ येसु:दोअ्फाङ दामाता हानिदोङ्घाखे | वा इम्बालाइहेङ घुरितेङ दोअ्हि,
\v 26 'एदि हासुबुङ द्याङ का दोअ्फा लोहे पानु,कालाउ कासेहेङ खान्तेङ हेन्जा वाको आबा आमाइ,बे,चानचामिन्दि,दादा-ओने कालाउ बाइ-बेजान ओनेगेलाइहेङ प्रेम पाहे पानु,इङ्को द्याङ काङ्को चात्या जेङ्लि मादावा | हिदोइबुङ द्याङ ताइको जिबनहेङ खान्तेङ बेसि कासिहेङ हेन्जा प्रेम पालि गोइखे |
\v 27 एदि हासुबुङ ताइको क्रुस माफासिङ कासेहेङ पिताइहे पानु उङ्को द्याङ काङ्को चात्या जेङ्लि मादावा |
\v 28 एदि ना एलोङ सा बानाइलि भोखेना पानु,ना लाम्फा  इङ्को बानाइलि हेथे ताका गोइखे इङ्को साल्लाउ पालि गोइखे | सा को गोताङ काम दोअ्पालि इङ्को नाङ्कोता हिका ताका  थेमाङ – माथेमाङ  इङ्को खाङ्लि गोइखे |
\v 29 एदि ना एसा मापालाउबुङ ,काम ते सुरुपालि द्वाना इङ्कोहेङ पुरापालि मादोवाना | कालाउ एदि पुरा पालि मादोहेपानु झाराङ द्याङ्गेलाइ नासिहेङ खिल्लि उराइपावा |
\v 30  इम्बालाइ द्वावा ,इदोइ द्याङ साते बानाइलि ते तेङ्हि कालाउ पुरा पालि चाहि मादोहि |''
\v 31 एदि हिदोइबुङ राजा भेनेङ राजा दोफा धुम पालि हानिखेपानु,लाम्फा वा योमलि गोइखे,कालाउ योजना बनाइलि गोइखे | एदि वाको ते-हाजार लान्ठा गेलाइ हिनु, कालाउ बिपक्सिको न्हेकुरि हाजार लान्ठा गेलाइ हिनु कालाउ चुम्तेङ लोखे पानि ,वा निर्णय पालि गोइखे कि  वा बिजय जेङ्लि  द्वाङ कि माद्वाङ |
\v 32 एदि वा इङ्को राजाहेङ जितिलि मादोअ्नु वा ताइको द्याङ्गेलाइहेङ भेनेङ राजाकोता सान्तिको भासिङ मिलाप पालि निम्ता  पिगिलि गोइखे |
\v 33  एन्साङ्दोङ नेलाइ लाम्फा योजना बनाइलि गोइखे | एदि कादोफा लोलि खाङ्नु नेलाइ गोताङ काथागेलाइ लाअ्लि गोइस्वाना ,माकुने ते नेलाइ काङ्को चाप्या जेङ्लि मादोसुवाना |
\v 34 'देसे असल आमेने,एदि देसे ताइको देसोको ताइको दोङ राम्हेपानु,इङ्को बेकामेको जेनावा | कालाउ इङ्कोहेङ आरोङ ताइका बनाइलि मादोखे |
\v 35 इङ्कोहेङ नेलाइ भोनोइ सरोह जेनावा ना ते मलको भाअ्सिङ्बुङ प्रयोग माजेनावा | द्याङ्गेलाइ एन्साङ  भेडामेसा निङ्का हिघा |
\c 15
\p \v 1 पोत ल्होपाका गेलाइ कालाउ पापिगेलाइ झाराङ वाको बचन हिङ्लि वाको भेरपा लोदोङ घाहि |
\v 2 'इदोइ द्याङ ते पापिगेलाइहेङ ग्रहन पाखे,कालाउ ओबालाइ दोफा उम चाखे'' उमचाखे दोअ्तेङ फारिसिगेलाइ कालाउ सास्तिरिगेलाइ गनगनाइलितेङ हि |
\v 3 कालाउ वा ओबालाइहेङ या काथा दोहि,
\v 4 इम्बालाइ मध्ये हिदोइद्याङ वाला, जाइको ए साय भेडा मेसा मध्ये एनोङ राम्लाउ उन्नानसय मेसाहेङ झारताङ लाअ्धितेङ राम्का भेडाहेङ मानिङ्पा थिकापा इङ्कोहेङ भोअ्तेङ म्हायारो ?
\v 5 राम्का भेडा मेसा निङ्लि दोतेङ लेङ्चाका ताङ इङ्को हेङ ताइको कान्धेता ताखे,
\v 6 कालाउ सितालोतेङ वा ताइको सानाइति भाया गेलाइ कालाउ देरागेलाइहेङ कायावा,कालाउ ओबालाइहेङ दोतावा,'कादोफा लेङ्चासु,हाइपालिपानु का ताइको राम्पाका भेडा मेसा निङ्का हिघा,'
\v 7 इन्सिकाङ का दोअ्खा,नेलाइहेङ स्वर्गता मेनाङ आनन्द जेनावा जेलाउ एलोङ पापि ताइको हृदय परिबर्तन पाखे कालाउ आरु द्याकुरि तेक्वा धार्मिक द्याङ्गेलाइ ताइको हृदय परिबर्तन पालि हिदोइबुङ आवस्यक मागोइखे |
\v 8 हिदोइ बेबाल वाला ज्याइ दोफा तेलोङ चादिको ताका मध्येसो एलोङ राम्हे पानु वा गेसा जोलाइतेङ वा उङ्को मानिङ्पा भारि साताफेतेङ जेलाउ थेकापा मानिनावा खुबमन मनपातेङ माभोकावारो ?
\v 9 राम्का सिक्का निङ्लि दोअ्तेङ वा ताइको सानाइति गेलाइ कालाउ देरागेलाइहेङ काइतेङ द्वा,'का दोफा लेङ्चासु,हाइपानु का, काङ्को राम्का चादिको ताका निङ्घा |'
\v 10 एसाङ्दोङ,का दोअ्खा,जेलाउ एमि पापि ताइको हृदय परिबर्तन पानु परमेस्वरको दुतगेलाइको आगाता लेङ्चासुवा वा |''
\v 11 कालाउ न्हुसो येसु:दोअ्हि,'एमि द्याङ्को न्हेलोङ चानगेलाइ हिघाहि |
\v 12 कान्सा चान ताइको आबाहेङ दोअ्हि,'आबा केलाइको सम्पतिता काङ्को भागता जेथे अङ्स परिखे कासिहेङ पि | 'कालाउ आबा ताइको धन सम्पति इङ्को न्हेलोङ चान गेलाइहेङ बाखाराइ पिहि |
\v 13 एअ्नि न्हेनिता कान्सा चान ताइको गोताङ सम्पति जोम्पाहि कालाउ हानिहि | उङ्को दुरेको सारभिता हानिहि |  उङ्को दुरेको सारभिता हानिहि | इन्ता वा मुर्ख भाइपाङ ताइको ताका गोताङ दोपाहि |
\v 14 ताइमि दोफा जेथे हिघाहि गोताङ होइपाहि | कालाउ,इङ्को थामेता आनिकाल जेङ्हि,वाइदोङ मालोहि | सारभिभरि द्याङ्गेलाइ चाका-आम्का आनेमाने गेलाइ निङ्लि लाअ्हि | उङको वाजान मेनाङ म्हितुहि कालाउ वासेहेङ ताका एकदम गोइहि |
\v 15 कालाउ इन्ताको थामेको हिदोइबुङ एमि द्याङ्कोता हानिहि कालाउ ताइको जिउ बान्चिपालिको भाअ्सिङ इन्ता काम पाहि कालाउ वा उङ्को वाजेनहेङ मिलिङ्ता पायागेलाइ घोलि दिङ्गिल्हि | 
\v 16 उङ्को वाजान मेनाङ म्हितुका हिघाहि कि वा जेदोङ पायाको आहार पायागेलाइ चाघाखे इङ्को आहार चालि खाङ्घाखे | कालाउबुङ हासुबुङ वासेहेङ हाइबुङ मापिहि |
\v 17 जेलाउ वा ताइमिहेङ मुर्ख (हाइमागिका) जेङ्घा दोअ्तेङ फोमपाहि | वा दोअ्हि,'काङ्को आबाको जेथे चाकारियागेलाइ हि ओबालाइ कोता चाहेका खान्त्तेङ हेन्जा उम हि | कालाउ का चाहि इता म्हितुपाङ सिलि तोमहोइघा |
\v 18 का एला इतासो आबाकोता हानाङ्का कालाउ का वासेहेङ द्वाङ्का हे आबा ! का परमेस्वर कालाउ नाङ्को आगाता पाप पाघा |
\v 19  का एला नाङ्को चान दोअ्लि योग्यको मान्थुघा | कासिहेङ नाङ्कोङ एमि चाकारिया भाइपाइ ताअ् |
\v 20 एसापा उङ्को वाजान ल्होहि कालाउ ताइको आबाहेङ भेतिलि हानिहि | ''जेलाउ निकोङ दुरेसो वा लोदोङ्घाखे,वाको आबा तिङ्हि कालाउ ताइको चान प्रति आबाको मनता एकदम दाया जागेहि | कालाउ आबा चानहिकाभारि धाअ्तेसाङ हानितेङ खोम्हि कालाउ चुमाइ चाहि |
\v 21 वाको चान वासेहेङ दोअ्हि,'हे आबा,का परमेस्वर कालाउ नाङ्को आगाता पाप काम पाका हिघा |'का नाङ्को चान दोअ्लि एला का योग्योको मान्थुघा |
\v 22 कालाउ वाको आबा वाको चाकारियागेलाइ आराइहि,'मारफा! रेम-रेम्का लोखन धावा चुमा कालाउ यासेहेङ होङ्पासु | खुरता औखुतिबुङ सुम्पापिसु कालाउ खोकोइता जुत्ताबुङ लगाइपि |
\v 23 इङ्को टोइका बाच्सा चुमा,उङ्कोहेङ से,कालाउ केलाइ चातेङ भोज मानिपाइने |
\v 24 हाइपालिपानु इदोइ काङ्को चान सि:का हिघाहि,कालाउ एला वा बान्चितेङ घुरितेङ लोका हि | वा राम्का हिघाहि,कालाउ एला वासेहेङ निङ्का हि | ओदोङ भाअ्सिङ इम्बालाइ भोजको ब्यवस्था सुरुपालि तेङ्हि |
\v 25 वाको जेथा चान मिलिङ भारिसो सिता लोहि,वा इन्ता नाहाका तोङ्का हिङ्हि |
\v 26 ओदोङ भाअ्सिङ जेथा चान एअ्मि चाकारिया हेङ काइतेङ हिअ्हि,इदोइ गोताङ हाइपालि जेङ्तेङ हि हा... ?
\v 27 चाकरिया जोबाफ पिहि,'नाङ्को आने घुरितेङ लोका हि,नाङ्को आबा भोजको भाअ्सिङ टोइका बाच्सा सेलि लगाइका हि,हाइपालि पानु ओने रेम्फाङ घुरितेङ लोकाता वा मेनाङ लेङचाका हि |''
\v 28 उङ्को जेथाचान चेर ताम्पाहि कालाउ भोजता हानिलि मन मापाहि | कालाउ वाको आबा ताइमिङ लोतेङ वासेहेङ उत्सवता जोमलि लोलि सेउपाहि (बिन्ती)पाहि |
\v 29 उङ्को चान आबाहेङ दोअ्हि,'का वथे हेन्जा बासार थेकापा चाकारिया भाइपाङ नाङ्को सेवा पाघा | का दिनाङ नाङ्को आग्या पालाना पाघा | | कालाउबुङ ना काङ्को भाअ्सिङ एलोङ म्हुइका पान्ठा मेसाबुङ मापिन्हा  ,कालाउ का काङ्को सानाइतिगेलाइ दोफा भोज मानिपालि दोअ्धाङघा |
\v 30 उङ्को नाङ्को चान ताइको गोताङ सम्पति कासिबेरि गेलाइको सङ्गतता लागितेङ दोपाहि, कालाउ वा सा घुरितेङ लोलाउ चाहि टोइका बाच्सा सुधाङ से:लि लगाइन्हा |'
\v 31 कालाउ आबा चानहेङ दोअ्हि,'ए आबाउ !('ए चान!)ना ते दिनाङ कादाफाङ हिना | काङ्कोता हिका (गोताङ)सारा सम्पति नाङ्कोदोङ हि |
\v 32 केलाइ झाराङ लेङ्चाइने कालाउ भोज पाइने हाइपालिपानु नाङ्को इदोइ ओने सिका हिघाहि, एला सिन्हुतेङ घुरितेङ लोकाहि | वा राम्का हिघाहि कालाउ एला निङ्का हिनाहि |
\c 16
\p \v 1 येसु:ताइको चात्यागेलाइहेङ  दोअ्हि,''एमि धनि द्याङ हिघाहि | वाको एमि काम पाका   व्यवस्तापक हिघाहि | वा ताइको  माझनको धन सम्पति उडाइपातेङ हि दोअ्का दुसिका वाको बिरुदृता जेङ्का हिघाहि |
\v 2 जेलाउ माझन वासेहेङ काइतेङ दोअ्हि,'नाङ्को बिसयता का जेदोङ हिङ्दोङ्खा हाइ इङ्को सत्ये हि? एला व्यस्तापक नाङ्को कामको हिसाब कासिहेङ पि |एला ना उसो व्यवस्थापक  मान्थुन्हा |
\v 3 'जेलाउ व्यवस्थापक  ताइमिङ मन मनता,बिचार पाहि 'एला का हाइपालिला?, हाइपालि पानु काङ्को माजन का सो  ब्यास्तापकको काम धिङ्लि  तोम्का हि | मिलिङ्ता चोइतेङ चालि काङ्को तागत मान्थु, र्-हेतेङ चालि का लेदेरखा |
\v 4  का गिखा का हाइ पालि गोइखा,जेलाउ का काङ्को काम गुमायाङ्का,आरु द्याङ्गेलाइ कासेहेङ इम्बालाइको साता कायावा |'
\v 5 'कालाउ वा माझनको रिनिगेलाइहेङ ज्याइ-ज्याइ चुम्पुका हिघाहि झाराङ्हेङ   एअ्मि एअ्मि पातेङ काइहि,कालाउ लाङ्तेङ लोकाहेङ दोअ्हि,'नासिहेङ माझनको रिन हेथे हि ?'
\v 6 'कालाउ दोअ्हि,''सुम हाजार लिटर ''चुइति |'कालाउ व्यव्सथापक वासेहेङ दोअ्हि,''नाङ्को तमसुक चुमा,कालाउ मार्फा योम्तेङ ए हाजार नासाइ लिटर खिनिङ लोखे |'
\v 7 'कालाउ न्हुसो वा भेनेङ्हेङ हिअ्हि,'नाङ्को रिन हेथे हि ? 'वा दोअ्हि, सुमसाइ न्हे कुरिते किवन्तल गहम |'वा रिनिहेङ दोअ्हि 'नाङ्को तमसुक चुमा,कालाउ सुमसाइ किवन्तल लेखे |'
\v 8 कालाउ न्हुसो माझन इङ्को चतुराइ  व्यवस्थापकहेङ बाखानाइ पाहि,हाइपालिपानु वा चलाख पातेङ काम पाहि | एइ,सुमिङ्को द्याङ्गेलाइ आत्मिकि द्याङ्गेलाइ खान्तेङ इम्बालाइको द्याङ्गेलाइ दोफा व्यवभारता चतुराइ हिखे |''
\v 9 'का नेलाइहेङ दोअ्खा, सुमिङता हिका नाङ्को आनेमानेगेलाइ पितेङ ताइको भायागेलाइ बानाइसु | जेलाउ इङ्को आमेनेगेलाइ दोअ्कावा,'कालाउ नेलाइहेङ अनन्त बासा हिका थामेता स्वागत जेनावा |
\v 10 एदि हिदोइबुङ द्याङ म्हुइ-म्हुइका काथाता खान्धुरि पालि द्वाङ | कालाउ बार-बारका काथाताबुङ खान्धुरि पालि द्वाङ | एदि हिदोइबुङ द्याङ साधारन काथाता इमान्दार मान्थु हे पानि बार-बारका काथाता बुङ इमान्दार मान्थुवा |
\v 11 एदि नासिहेङ सुमिङ्को सम्पतिता खान्धुरि पालि मादोअ्खे, नेलाइहेङ हेसा सत्ये सम्पतिको भाअ्सिङ खान्धुरि पालि |
\v 12 एदि नेलाइहेङ बोमिको धनता इमान्दार माजेङ न्हा पानु,नेलाइको ताइकोङ धन नेलाइहेङ हासु प्यावा रो ?
\v 13 एलोङ्दोङ  बेला एलोङ चाकारिया न्हेलोङ माझनको काम पालि मादावा | उङ्को चाकारिया एअ्मि माझनहेङ मन्दामाताकावा कालाउ भेनेङ्हेङ प्रेम पावा,वा एअ्मिको भक्त जेनावा कालाउ भेनेङ्हेङ मनदामाताकावा एलोङ्दोङ समयता नेलाइ परमेस्वर कालाउ सम्पतिको सेवा पालिमादोस्वाना |''
\v 14 फारिसिगेलाइ इदोइ गोताङ हिङ्तेङ हिघाहि,फारिसिगेलाइ येसु:हेङ दुसिलि तेङ्हि हाइपालिपानु इम्बालाइ झाराङ धनहेङ प्रेम पाघाखे |
\v 15 येसु:उङ्को फारिसिगेलाइहेङ दोअ्हि,''नेलाइ द्याङ्गेलाइको आगाता भालादमिको बेउरा तिङ्पासुखेना |नेलाइ लिता हाइ हि परमेस्वर गिखे | जेदोङ काथा द्याङ्को भाअ्सिङ मुल्यवान हि परमेस्वरको भाअ्सिङ वाको हाइदोङ मुल्यको मान्थु |
\v 16 येसु:उङ्को फारिसिगेलाइहेङ दोअ्हि,''नेलाइ द्याङ्गेलाइको आगाता भालादमिको बेउरा तिङ्पासुखेना |नेलाइ लिता हाइ हि परमेस्वर गिखे | जेदोङ काथा द्याङ्को भाअ्सिङ मुल्यवान हि परमेस्वरको भाअ्सिङ वाको हाइदोङ मुल्यको मान्थु |
\v 17 कालाउबुङ व्यवस्थासो एमि खिनिङ मेतिलि खान्तेङ  भरु स्वर्ग कालाउ पृथ्वि माअ्तेङ हानिलि झन सजिलो जेनावा |
\v 18 'एदि हिदोइबुङ द्याङ ताइको बे दोफा खाति पोखे कालाउ भेनेङ बेजान दोफा बिहु पाहे पानु,वा कासिबिरि पापको  दोसिलि जेनावा |' कालाउ हिदोइबुङ द्याङ खाति पोन्हाका बेबालहेङ बिहुपाहे पानु वासेहेङ बुङ पौसाइकादोङ पाप लाग्याङ |''
\v 19 येसु:दोअ्हि,''एलोङ धनि द्याङ हिघाहि | वा हेन्जाजाङ  जाङ्का (बहुमुल्य )लोखोन धावागेलाइ लगाइघाखे | उङ्को वथे हेन्जा धनि हिघाहि कि दिनाङ-दिनाङ भोज चापालि दोधाङ |
\v 20 इन्ता लाजरस मिङ पाका एमि गरिब द्याङ हिघाहि | उङ्को् द्याङ उङ्को धनि द्याङ्रको साको फिनु आगाता जिम्तेङ हिघाहि | वाको जिउभरि पेचारा-पेचारा होइ भरिका हिघाहि |
\v 21  उङ्को धनि द्याङ्को  चाङ्चाउकिसो  हुल्का टुक्रा-टुक्रि चातेङ लाजरस ताइको हामु भेल्पाली  मन पाघाखे | जेलाउ सेलाउ खियागेलाइ लोतेङ वाको पेचारागेलाइ देघाखे |
\v 22 हेङ्साङ सोमोय न्हुसो लाजरस सि:हि,कालाउ स्वर्ग दुतगेलाइ वासेहेङ चुम्पुतेङ आब्राहामको कोल्हेता ताअ्पिहि | उङ्को धनिद्याङ्बुङ सि:हि कालाउ लिअ्हि |''
\v 23 वासेहेङ नरकता दिङ्गिल्हि कालाउ वासेहेङ मेनाङ कस्त जेङ्हि | ओदोङ्बेला वा पुरुङ तोल्हेतेङ  हुता खाङ्हि लाजरसहेङ आब्राहामको कोल्हेता योम्तेङ हिका तिङ्हि |
\v 24 वा रि्-हिकाइतेङ दोअ्हि,''हे आबा आब्राहाम, का हुता दायापा | लाजरसहेङ का दोफा दिङ्गिल पि ताकि वाको आङ्गुलि चिता चोबेतेङ काङ्को देतोङ्हेङ जिउराका बानाइ प्यावाको |'हाइपालिपानु इदोइ दाल -दालाइका मेता का कस्त निङ्तेङ हिघा |'
\v 25 कालाउ आब्राहाम दोअ्हि,'हे काङ्को चान,सम्झे लाम्फाको, ना हेसा बान्चितेङ हिघाखेना ? नाङ्को दोफा दामि-दामि हेन्जा आनेमानेगेलाइ हिघाहि | लाजरस कोता गोताङ मारेम्का-मारेम्का आमेनेगेलाइ खिनिङ हिघाहि | एला वा इता सु:खता (लेङ्चातेङ )हि,कालाउ ना चाहि कस्त निङते्ङ हिना |''
\v 26 नेलाइ कालाउ केलाइको माझाताबुङ एलोङ बारका वाङ्खाराका घारा( खाल्टो )हि | इतासो हासुबुङ नेलाइ हिका थामेता हानिलि मादोखे कालाउ इन्तासो बुङ इसो लोलि हासुबुङ मादोअ्खे |'
\v 27 उङ्को धनिद्याङ दोअ्हि,'हे आबा आब्राहाम लाजरसहेङ पृथ्विता काङ्को आबाको साता दिङ्गिल्पि |
\v 28 काङ्को नामि ओनेगेलाइ हि,एदि लाजरस ओबालाइहेङ चेताउनि पिहेपानु इम्बालाइ इदोइ कस्तमय थामेता मालावा |'
\v 29 कालाउ आब्राहाम दोअ्हि, इम्बालाइको भाअ्सिङ पदेलि(पोरिका) मोसाको ब्यबस्था कालाउ अगमबक्ता गेलाइको गन्थ्रगेलाइ हि,इम्बालाइ ओबालाइसोदोङ हिनाको |'
\v 30 कालाउबुङ उङ्को धनिद्याङ दोअ्हि,'माको | आबा आब्राहाम ! एदि हासुबुङ सि:कागेलाइसो एमि इन्ता हानिनु, इम्बालाइ खान्धुरि पावा कालाउ हृदय कालाउ जिबन परिबर्तन पावा |'
\v 31 आरोङ आब्राहाम दोअ्हि,'माको! एदि नाङ्को ओनेगेलाइ मोसा कालाउ अगमबक्तागेलाइहेङ माहिङ्खे पानु,इम्बालाइ सि:कासो सिन्हुतेङ ल्होतेङ लोकालाइ हेङ बुङ नजर माप्यावा |''
\c 17
\p \v 1 येसु:ताइको चात्यागेलाइहेङ दोअ्हि, पाप पालि लागाइका घातानागेलाइ लोखे | ज्याइ एन्सा पाखे वासेहेङ धिक्कार हि | ज्याइसो इन्सिका घातानागेलाइ जेङ्खे |
\v 2 जेदोङ द्याङ इदोइ म्हुइ-म्हुइका जामालगेलाइ मध्येसो एअ्मिहेङ पाप पालि लागाइखे वाको निरघाता जान्ताको एलोङ उन्थुइ  तोइपितेङ  वासेहेङ समुन्द्रता थाइगिल्लि वाको भाअ्सिङ रेम्का जेनावा |
\v 3 ताइको बिसयता थिसु |'' नाङ्को ओने अपराध पाहे पानु वासेहेङ चेर,कालाउ  एदि वा  पास्ताइ पाहे (पसुताब) पानु ना वासेहेङ स्यामा पि |
\v 4 एदि नाङ्को ओने दिनाता न्हि पतक नाङ्को बिरुदृ अपराध पाहे पानु,कालाउ न्हि पतकदोङ  नाङ्कोदोफा घुरितेङ 'का  तास्ताइ पाङ्का दोअ्हे पानु | ना वासेहेङ स्यामा पि |''
\v 5 प्रेरितगेलाइ प्रभुहेङ दोअ्हि,'केलाइको खान्धुरि बाराइपापि |''
\v 6 प्रभु दोअ्हि,''एदि नाङ्कोता पासाइको सिन्हा  झोको  खिनिङ खान्धुरि हि:हे पानु,नेलाइ इदोइ दाका मिचकिरिको सिङ्हेङ दोअ्लि दोअ्स्वाना,'ना ताइमिङ उन्हातेङ समुन्द्रता थिङन्हालि हाने ! 'कालाउ इङ्को सिङ नेलाइको आग्या पालाना पावा |
\v 7 'एलोङ काथा नेलाइसो मध्ये हासुबुङ एमि चाकारिया हि ज्याइ मिलिङ चोइतेङ ह्यावा माकुनु भेडा मेसा घोतेङ ह्यावा | जेलाउ काम दोअ्पातेङ लित्ता लावा,वासेहेङ ना हाइ दोवाना ? 'हाने कालाउ उम चालि योम ?
\v 8 माको ! ना उङ्को चाकारियाहेङ दोअ्ताना 'काङ्को भाअ्सिङ सार-उम तियार पा कालाउ कासेहेङ चालि पिलिको भाअ्सिङ लोखोन होङ | जेलाउ का चालि-आम्लि दोअ्काङ्का कालाउ ना चाअ् |
\v 9 ताइमि आहा्इका काम पाकाता हाइ वा उङ्को चाकारियाङ धन्यबाद प्यावा रो ?
\v 10  ना दोफाबुङ इन्सिकाङ , जेलाउ नेलाइहेङ पालि पिका गोताङ काम पासुखेना,नेलाइ दोअ्लि गोइस्वाना,'केलाइ हिदोइबुङ गोइका धन्यबाद निङ्लि योग्योको माको | केलाइ जेदोङ पालि गोइका हिघाहि इङ्को खिनिङ पाका हिनाहि |
\v 11 येसु:यरुसलेमभारि हानिघाखे | वा सामारिया कालाउ गालिल पाहा हानिहि |
\v 12 वा एलोङ देराता थुकाहि, इन्ता वासेहेङ तेमि दुन्दिया रोग्या खोका द्याङ दुसुहि | उङको द्याङ्गेलाइ येसु:को भेरपा लोलि मादोहि,ओबालाइ दुरेसोङ जातेङ खाङ्हि |
\v 13 बारका तिराराइका गालाहोइ दोअ्हि,''हे येसु:गुरु ज्यु,केलाइ क्रुपा पा |''
\v 14 जेलाउ येसु:उङ्को द्याङ्गेलाइहेङ तिङ्हि, वा ओबालाइहेङ दोअ्हि,''हानेसु कालाउ धामिगेलाइहेङ नेलाइ ताइमिङ तिङ्पासु |''जेलाउ उङ्को तेमि द्याङ्गेलाइ धामिगेलाइ कोता हानिघाखे,इम्बालाइ एल्हि |
\v 15 जेलाउ एमि द्याङ ताइमि एल्का थाहा निङ्हि, वा घुरितेङ येसु:कोता हानिहि | वा बारका गालाहोइ परमेस्वरहेङ धन्यबाद पिहि |
\v 16 उङ्को येसु:को खोकोइता पोम्भेलेतेङ कालाउ येसु:हेङ धन्यबाद पाहि | उङ्को द्याङ यहुदि मान्थुघोखे,  भरु सामारि हिघाहि |
\v 17 येसु:दोअ्हि,''तेमि द्याङ्गेलाइ एल्हि,ठिक हि ? आरु क्वाहामि हिसो हि ?
\v 18 हाइ इदोइ सामरि खिनिङ परमेस्वरहेङ धन्यबाद पिलि लोका ?''
\v 19 कालाउ येसु:वासेहेङ दोअ्हि,''ल्हो! ना गिलि द्वाना | नाङ्को खान्धुरिहोइ नासिहेङ एल्पाका हि |''
\v 20 आधिमि फारिसिगेलाइ येसु: हेङ हि:हि ''परमेस्वरको सारभि  हेलाउ जेनाङ ? कालाउ ओबालाइको जोबाफ येसु:पिहि | ''परमेस्वरको सारभि तिङ्लि दोअ्पा माल्वाङ |
\v 21 ना ते द्याङ्गेलाइ द्वावा,'खाङ्सु इता हि !'' माकुनु ओसो हि!' हाइपालि पानु,परमेस्वरको सारभि नेलाइकोङ माझाता हि |''
\v 22 वा चात्यागेलाइ दोअ्हि ''इङ्को दिना ल्वाङ, जेलाउ नेलाइ द्याङ्को चानको हिदोइ बुङ दिना खाङ्लि मन पासुवाना ,कालाउबुङ  नेलाइ मानिङ्स्वाना | 
\v 23 द्याङ्गेलाइ नेलाइहेङ द्वावा,'खाङ्सु, उङ्को ओसो हि !'माकुनु 'खाङ्सु, उङ्को इता हि | जेथा हिसुन्हा इन्ताङ योम्तेङ हिसु, दुरे मान्हेसु कालाउ माभोसु |
\v 24 'नेलाइ इदोइ  गिस्वाना कि द्याङ्को चान आरोङ हेलाउ ल्वाङ | वाको लोका दिना बिजुलि भाइका जेनावा जेदोङ बादेल ए- कुन्हा सो भेनेङ कुन्हाको ओताका थेकापा चिल्कातावा |
\v 25 कालाउ या खान्त्तेङ लाम्फा,द्याङ्को चान हेन्जा खालको कस्त गेलाइ सोहिलि गोयाङ कालाउ या पुस्ताको द्याङ्गेलाइसो बहिस्कृत जेङ्लि गोयावा |
\v 26 द्याङ्को चान लोलाउबुङ एन्साङ जेनावा जेदोङ न्हुको पालाता जेङ्का हिघाहि |
\v 27 नुहको समयता,जेलाउ थेकापा नुह नाउता मादुल्ला भरि द्याङ्गेलाइ चाघाखे,आम्घाखे,बिहु पादोङ्घाखे, कालाउ ले, घाखे| जेलाउ बाने लोहि कालाउ गोताङ नासाहि |
\v 28 याबुङ लुतको समय भाइपाङ जेनाङ जेलाउ परमेस्वर सदोमहेङ गोताङ्पाहासो सर्ब नासापाहि | उङ्को द्याङ्गेलाइ चादोङ्घाखे,आम्दोङ्घाखे,चोल्दोङ्घाखे,पिदोङ्घाखे,थिङ्दोङ्घाखे कालाउ ताइकोङ भाअ्सिङ सा, गेलाइ बानाइदोङ्घाखे |
\v 29 लुत सहर लाअ्तेङ हानिका बेला थेकापा द्याङ्गेलाइ इदोइ गोताङ पादोङ्घाखे | जेलाउ बादेलसो मे कालाउ झिल्का लोहि कालाउ झाराङ्हेङ नासापाहि |
\v 30 जेलाउ द्याङ्को चान ल्वाङ,एकदम इन्सिकाङ जेनावा |
\v 31 'इङ्को दिना,एदि हासुबुङ द्याङ वाको साको चाला हुता ताङ्का हिहेपानु,कालाउ आनेमानेगेलाइ सा लिता हिहेपानु वा इङ्को आमेनेगेलाइ नालि सिता लिता मानानाको | एन्साङ एदि हासुबुङ द्याङ मिलिङ्ता हिहेपानु वा बुङ सा माघुरियाको |
\v 32 बिचार पासु,लुतको बेहेङ हाइ जेङ्का हिघाखे |
\v 33 जेदोङ द्याङ ताइको जिबन बान्चिपालि खाङ्खे वा इङ्को मोअ्पावा | भरु हासुबुङ ताइको जिबन मोअ्पाखे वा इङ्को बान्चिपावा |
\v 34 इङ्को बेला एलोङ चौकिता न्हेमि द्याङ्गेलाइ ए, दोफाङ जिम्तेङ ह्यावा,एअ्मिहेङ चुम्पावा भेनेहेङ लाअ्धियावा |
\v 35 न्हेमि बेबाल एदोफाङ जान्ता घुमाइपाकाताङ ह्यावा,एमिहेङ चुम्पावा कालाउ भेनेङ्हेङ लाअ्ध्यावा |''
\v 36 न्हेमि द्याङ मिलिङ्ता ह्यावा,एमिहेङ चुम्पावा,भेनेङहेङ चाहि लाअ्धेवा |''
\v 37 चात्यागेलाइ येसु:हेङ दोअ्हि''इदोइ हिसो जेनावा,प्रभु ?''   येसु:उत्तर पिहि,जेथा सि:का द्याङ ह्यावा इन्ता सिघुनगेलाइ जोमावा |
\c 18
\p \v 1 कालाउ न्हुसो येसु:को वाको चात्यागेलाइहेङ दिनाङ दोमचाकाइलि खान्तेङ लाम्फा हेलाउबुङ पिरतेङ माहिसु दोअ्तेङ सिक्स्या पिहि | येसु:इम्बालाइतेङ धिरपालि इसिका निङ्पिका काथा दोअ्हि:
\v 2 हिदोइबुङ एलोङ सहरता एमि न्यायधिस हिघाहि | वा परमेस्वरको बारेता वास्ताङ मापाधाखे कालाउ माथिधाखे | वा इदोइबुङ वास्ता मापाधाखे कि द्याङ्गेलाइ याको बारेता हाइ-हाइ सोचिखे |
\v 3 ओङ्कोङ सहरता एमि बेबाल हिघाखे,वाको  के, लाम्फाङ सि:का हिघाहि | इङ्को राडि बेबाल हेन्जा पल्ट उङ्को न्यायधिसहेङ दोअ्हि,'इता एअ्मि द्याङ हि ज्याइ कासिहेङ सानताइखे(अन्याय पाखे) | काङ्को खाबारा सो बान्चिपापि |'
\v 4 इङ्को न्यायधिस इङ्को राडिहेङ हिदोइबुङ खालको साघाइलि मन मापाहि | ''वा हेन्जा समय थेकापाते माकिहि,कालाउ न्हुसो वा ताइको मनता दोअ्हि,'का परमेस्वर हेङ्बुङ माथिखा | द्याङ्कोबुङ वास्ता मापाखा |''
\v 5  कालाउबुङ इदोइ ''राडि''  ( एकलतिरी) कासेहेङ मेनाङ दिनाङ हाइरान पानाङ् का याको न्याय पापियाङ्का,माकुनु ते वा धुरि-धुरि लोतेङ कासेहेङ हाइरान पावा |''
\v 6 प्रभु दोअ्हि,''हिङ्सु,उङ्को अधर्मि पापि न्यायधिस हाइ दोअ्खे इङ्को कोता हाइदोङ   |माने हि |
\v 7 हाइ परमेस्वर साल्का द्याङ्गेलाइहेङ न्याय मापिखेरो ? इम्बालाइ झेमपाङ लिपाङ वाको दोफा सेउपाखे | परमेस्वर ताइको द्याङ्गेलाइहेङ जोबाफ पिलि कुरिया पाखे |(आल्थेखे) |''
\v 8 का नेलाइहेङ दोअ्खे,परमेस्वर  ताइको द्याङ्गेलाहेङ झटै न्याय प्यावा | कालाउ द्याङ्को चान आरूङ लोलाउ हाइ वा पृथिविता खान्धुरि निङ्लि द्वावारो ?'' 
\v 9 ताइमि दोफा भरोसा ताअ्कालाइ कालाउ ताइमिहेङ धर्मि सोचिका आरुगेलाइहेङ  तुच्स बिचारपाकालाइ,आधिमिगेलाइ वा इदोइ एलोङ निङ्पिकाताङ दोअ्हि:
\v 10 'न्हेमि द्याङ दोमचाकाइलि थानता (मन्दिर) हानिहि-एमि फारिसि कालाउ भेनेङ चाहि पोत ल्होपाका द्याङ |
\v 11 फारिसि जाअ्तेङ् मन -मनता एसा दोअ्तेङ दोम्चाहि,'हे परमेस्वर,का नासिहेङ धन्यबाद प्याङ्का,का आरू द्याङ्गेलाइ भाइका घाताइका,खुका,लुचाका(कासिबेरि)  मापाखा, | का नासिहेङ धन्यबाद प्याङ्का हाइपालिपानु का इदोइ पोत ल्होपाका भाइका मारेम्का काम पाका माको |
\v 12 का रेम्का द्याङ हिघा, का ए -आथार  ता न्हे पल्ट ब्रत हिखा ताइको कमाइसो दसाङ्सा का पिखा |'
\v 13  ''कालाउ पोत ल्होपाका चाहि आसा दुरेदोङ जातेङ स्वर्गभारि मिसियाँबुङ माटोल्हेसिङ एसा दोअ्तेङ ताइको तुम्ता थेअ्तेङ,दोअ्हि'हे परमेस्वर का पापि  हिघा काहुता दाया पापि |'' हाइपालिपानु का हेन्जा तुच्स हिघा |
\v 14 का नेलाइहेङ दोअ्खा,जेलाउ वा सिता हानिहि,उङ्को परमेस्वर दोफा ठिक हिघाहि | कालाउ जेदोङ फारिसि,ज्याइ ताइमिहेङ रेम्का हिघा दोअ्धाखे कालाउ सम्झेधाखे इङ्को परमेस्वर दोफा ठिक मान्थुधाखे | जेदोङ द्याङ ताइमिहेङ बारका थानिधाखे वा हाइदोङ माको | जेदोङ द्याङ चाहि ताइमिहेङ का हाइदोङ माको दोअ्धाखे उङ्को चाहि माहान जेनावा |''
\v 15 आधिमि द्याङ्गेलाइ ताइ-ताइको जामालगेलाइ येसु:कोता चुमातेङ लोदोङ्धाखे ताकि  येसु:इम्बालाइहेङ साइतेङ आर्सिबाद प्याको | जेलाउ चात्यागेलाइ तिङ्हि,ओबालाइ द्याङ्हेङ नाइहि(हकारे) |
\v 16 कालाउ येसु:चाहि उङ्को म्हुइ-म्हुइका जामालाइहेङ काइहि कालाउ चात्यागेलाइ हेङ दोअ्हि |''उङ्को म्हुइ-म्हुइका जामालाइहेङ काइहि कालाउ चात्यागेलाइ हेङ दोअ्हि,''उङ्को म्हुइ-म्हुइका जामालाइहेङ काङ्कोता लोलि पिसु | इम्बालाइहेङ मारोकेसु (माखोराइसु) | हाइपालिपानु परमेस्वरको सारभि इदोइ जामालगेलाइको भाइकाङ द्याङ्गेलाइको भाअ्सिङ हि |
\v 17 का नेलाइहेङ जातिङ भारि दोअ्खा,नेलाइ म्हुइ-म्हुइका जामालगेलाइ जेदोङ आमेनेगेलाइ र्-हुलि (ग्रहन गरे) किनाङ भाइपाङ परमेस्वरको सारभिहेङ्बुङ,ग्रहन पालि गोइखे | माकुनुते नेलाइ हेलाउबुङ दुल्लि मादोस्वाना |''
\v 18 एमि सासक येसु:हेङ एसा दोअ्तेङ हि:हि,'हे रेम्का (असल) गुरु,अनन्त जिबन निङ्लिको भाअ्सिङ का हाइपालि गोयाङ ?
\v 19 येसु:उङ्को द्याङ्हेङ दोअ्हि,''ना कासेहेङ हाइपालि रेमका(असल) दोअ्खेना ? एलोङ परमेस्वर खिनिङ रेम्का(असल) हि आरु हासुबुङ रेम्का मान्थु |
\v 20 कालाउबुङ नाङ्को हिअ्का काथाको जोबाफ का प्याङ्का | ना परमेस्वरको आग्यागेलाइ गिखेन्हा ?: कासिबेरि मापालि,हासुहेङ्बुङ मासे:लि,माखुलि,हासुकोबुङ बिसयता माधाताइलि,आबा-आमाइको इज्जत पासु |
\v 21 वा दोअ्हि,''इदोइ गोताङ्ते काङ्को जामाल बेलासोङ इदोइ आग्यागेलाइ पाकाताङ लोका हिघा |
\v 22  इङ्को काथा येसु:हिङ्लि दोअ्तेङ वासेहेङ दोअ्हि आरोङ एअ्लोङ काम पालि गोइका हि | ना दोफा जेथे हि उङ्को गोताङ पितेङ गरिबगेलाइ हेङ बाखाराइ पि,कालाउ नाङ्को दोफा स्वर्गता सम्पति जेनावा कालाउ लोउ,काङ्को दोफा |
\v 23 जेलाउ वा इङ्को काथागेलाइ हिङ्हि,वा मेनाङ उदास जेङ्हि | हाइपालि पानु इङ्को द्याङ मारफाङ धनि हिघाखे |
\v 24 जेलाउ येसु:इङ्को द्याङ्हेङ दु:खि जेङ्का तिङ्हि,वा दोअ्हि,''जातिङ्को धनि द्याङ्गेलाइ परमेस्वरको सारभिता दुल्लि एकदम गारो हि |
\v 25 एइ,धनि द्याङ्हेङ परमेस्वरको सारभिता दुल्लि खान्तेङ्तेङ भरु ऊटहेङ बिन्दुको काना सो दुल्लि सजिलो जेङ्खे |''
\v 26 जेलाउ इन्ता हिका द्याङ्गेलाइ इदोइ हिङ्हि,इम्बालाइ दोअ्हि,''एन्सापानु हासुचाहि उदार निङ्खे ?''
\v 27 येसु:दोअ्हि,जेदोङ द्याङ्को भाअ्सिङ असम्भब काम हि,कालाउ परमेस्वरको भाअ्सिङ सम्भब हि |''
\v 28 कालाउ पतरुस दोअ्हि,खाङ्सु ताइको सा द्वार लाअ्तेङ केलाइ नाङ्को दोफा लोका हिनाहि ?
\v 29 येसु:दोअ्हि,''का नेलाइहेङ,जातिङ्भारि दोअ्खा,जाइ ताइको सा,बे,दादा ओनेगेलाइ,आबा, आमाइ,कालाउ जामालगेलाइ परमेस्वरको सारभिको भाअ्सिङ लाअ्का हि |
\v 30 उङ्को इदोइ जिबनता इङ्को गोताङ खान्तेङ हेन्जा निनावा | कालाउ जेलाउ उङ्को द्याङ स्यावा,वा परमेस्वरदोफा अनन्त थेकापा योम्लि निनावा |''
\v 31 कालाउ न्हुसो येसु:तेन्हे प्रेरितगेलाइहेङ भेनेङ थामेभारि चुम्पुतेङ दोअ्हि,''हिङ्सु ! केलाइ यरुसलेम हानिन्हाखे | द्याङ्को चानको बिसयता अगमबक्तागेलाइ जेदोङ लेखिका हि इङ्को गोताङ थुकातावा | (पुरा हुनेछ )
\v 32 हाइपालि पानु वासेहेङ  गैर-यहुदीगेलाइको खुरता ताअ्पिप्यावा,कालाउ इम्बालाइ वासेहेङ खुजुलाइयावा,कालाउ वाको दोफा ''आखेका ब्याभार पावा कालाउ वासेहेङ थोअ्तावा |
\v 33 इम्बालाइ वासेहेङ द्वालिहोइ म्हेतावा,कालाउ से:तावा, कालाउ सुम्निको दिना वा आरोङ सिकासो सिन्चालाइतेङ ल्होकावा |''
\v 34 प्रेरितगेलाइ इदोइ काथागेलाइको माने माबुझि हि,ओबालाइको भाअ्सिङ इङ्को काथा म्होन्हातेङ हि,कालाउ दोअ्खा काथा इम्बालाइ फोमपालि मादोहि |
\v 35 वा यरिहोको भेरपा थुकाहि,इन्ता एअ्मि द्याङ कान्हा दामाको आलिता योमतेङ द्याङ्गेलाइ दोफा भिख र्-हेतेङ हिघाहि |
\v 36 जेलाउ ओदोङ दामापाहासो जेरलोका हिङ्तेङ वा हि:हि,इन्ता हाइ जेङ्तेङ हि |
\v 37 उङ्को द्याङ्गेलाइ वासेहेङ दोअ्हि,नासरतको येसु:इदोइ दामा पातेङ लोदोङ्खे |''
\v 38 उङ्को कान्हा द्याङ मेनाङ हाउसाइहि,कालाउ दोअ्हि''हे येसु:दाउदको चान,कासिहेङ दाया पा |''
\v 39 आगा-आगा तेअ्कालाइ कान्हाहेङ सिकापा हि दोअ्तेङ चेरहि,कालाउबुङ वा झन बारका गालाहोइ र्-हिकाइहि,''हे दाउदको चान,का हुत्ता दाया पा |''
\v 40 येसु:इन्ता जाअ्हि कालाउ दोअ्हि,''इङ्को कान्हा द्याङ्हेङ का दोअ्फा चुमासु |''जेलाउ उङ्को कान्हा द्याङ येसु:हिकाता थुकाहि,वा हि:हि,
\v 41  ''ना हाइ भोअ्खेना का हाइ पापिलि नाङ्को भाअ्सिङ ?'' उङ्को कान्हा द्याङ दोअ्हि,''हे प्रभु,का आरोङ तिङ्लि भोअ्खा |''
\v 42 येसु:वासेहेङ दोअ्हि,''तिङ्लि निनाको,नाङ्को खान्धुरिसो नासिहेङ बान्चिपाका हि |''
\v 43 कालाउ वा ओदोङ घुरि तिङ्लि दोअ्हि,कालाउ परमेस्वरको बाखानाइ पाकाताङ उङ्को वा दोफा हानिहि | इङ्को तिङ्तेङ झाराङ द्याङ्गेलाइ परमेस्वरको बाखानाइ पाहि |
\c 19
\p \v 1 येसु:यरिहोको सहर पातेङ हानिदोङ घाखे |
\v 2 यरिहोता एमि जक्कै मिङ पाका द्याङ हिघाहि,वा पोत ल्होपाकाको हाकिम हिघाहि  कालाउ धनि हिघाहि |
\v 3 वा येसु:हासुको दोअ्तेङ वासेहेङ खाङ्लि भोअ्घाखे |जक्कै एकदम पतोका हिनाङ वा द्याङ्गेलाइको जेरसो येसु:हेङ खाङ्लि मादोअ्घाखे |
\v 4 वा येसु:हेङ खाङ्लि आगा-आगा धाअ्तेसाङ हानितेङ एलोङ कोसेको सिङ हुत्ता ताङ्हि | येसु: वासेहेङ दोअ्हि,जक्कै धेमा(झटै) लेता खुअ्तेङ लोउ ! नानि का नाङ्को साता बासा ह्याङ्का |''
\v 5 कालाउ न्हुसो जक्कै धेमा लेता खुअ्तेङ लोहि,वा येसु:हेङ ताइको साता बासा ह्याङका |''
\v 6 कालाउ न्हुसो जक्कै धेमा लेता खुअ्तेङ लोहि,वा येसु:हेङ ताइको साता स्वागत पालि निङ्तेङ मेनाङ लेङ्चाहि |
\v 7 झाराङ द्याङ्गेलाइ इङ्को तिङ्हि,इम्बालाइ एसा दोअ्तेङ गुनगुनाइहि | ''खाङ्सु येसुहेङ:इसिका द्याङ दोफा बान्सालाइ जेङ्लि हानिखे |''जक्कै ते पापि हि |''
\v 8 जक्कै प्रभुहेङ दोअ्हि,'का रेम्का काम पालि मन पाखा | का गरिब गेलाइहेङ काङ्को आधा सम्पति प्याङका,एदि का हासुहेबुङ  ठगेका हिहे पानु ओबालाइहेङ द्यागुना खान्तेङ हेन्जा घुरि पापि प्याङ्का |
\v 9 कालाउ येसु:वासेहेङ दोअ्हि,'' या द्याङ  रेम्का हि, नानि इदोइ साता मुक्ति लोका हि,हाइपालिपानु याबुङ आब्राहामको चान | 
\v 10 द्याङ्को चान राम्का द्याङ्गेलाइहेङ भोलि कालाउ उदार पालि लोका हि |''
\v 11 येसु:यरुसलेम भेरपा लोका हिघाहि,आधिमि द्याङ्गेलाइ सोचेहेकि परमेस्वरको सारभि झटै लोदोङ्खे |''
\v 12  द्याङ्गेलाइ इन्सिकाङ सोचिहिवाला दोअ्तेङ येसु:थाहा निङ्हि ,कालाउ वा इम्बालाइहेङ इदोइ निङ्पिका काथा दोअ्हि,''एअ्मि हिकाचाका द्याङ एलोङ सारभि जितेतेङ घुरितेङ लोलि दोअ्तेङ हिदोइबुङ दुरेको सारभिता राजा जेङ्लि  हानिहि कालाउ साता गुरितेङ ताइको द्याङ्गेलाहेङ सासन पाधावा  |
\v 13 ओदोङ भाअ्सिङ वा ताइको ''तेमि''चाकारिया गोलाइहेङ एअ्थामे जोम्पाहि | वा झाराङ्हेङ एलोङ-एलोङ पोका ताका पिहि,कालाउ वा दोअ्हि,'का घुरितेङ मालोपा भरि इदोइ नेलाइ ब्यापार पासु |
\v 14 कालाउ सारभिता हिका आरु द्याङ्गेलाइ वासेहेङ मारेम्का पाहि | कालाउ इम्बालाइ एदल ताइको द्याङ्गेलाइहेङ एसा दोअ्लि दिङ्गिल्हि केलाइ इदोइ द्याङ्हेङ राजा बनाइलि मन्दा मातानाखे |''
\v 15 कालाउबुङ उङ्को द्याङ्हेङ राजा बनाइहि,जेलाउ वा ताइको सारभि घुरिहि वा दोअ्हि,इङ्को चाकारियागेलाइहेङ काइसु ज्याइ दोफा काङ्को ताका हि | का गिलि खाङ्खा इम्बालाइ इङ्को ताकासो हेथे थेकापा कामाइहि |
\v 16  एतेङ लोका चाकारिया दोअ्हि,'माझन,का ना पिका ए, तोपाला सो तेपोका ताका कामाइघा |'
\v 17 राजा उङ्को चाकारियाहेङ दोअ्हि,'स्याबास,ना रेम्का चाकारिया हिना | नेलाइ म्हुइका काथाता खुन्धुरि हिघा सुखेन्हा |ओदोङ भाअ्सिङ का काङ्को तेलोङ सहर सासन पालि नासेहेङ ताअ्ताङ्का |'
\v 18 न्हेतेङ चाकारिया दोअ्हि,'माझन,का नाङ्को पिका ए, तोपाला ताका सो ना पोका आरु ताका कामाइघा |'
\v 19  राजा उङ्को चाकारियाहेङ दोअ्हि,'नाबुङ नालोङ सहरगेलाइता सासन पा !''
\v 20 कालाउ न्हुसो भेनेङ चाकारिया लोहि,वा राजाहेङ दोअ्हि,'माझन! इता नाङ्को ताकाको तोपाला हि,का ताकाहेङ धावाहोइ लुम्तेङ म्होतेङ ताका हिघा |
\v 21 का ना दोफा मेनाङ थिघा,हाइपालिपानु ना मेनाङ बल दिखेन्हा(राङका द्याङहिना) | ना माथिङ्सिङ चेखेना ना ताइमि माकामाइकाबुङ चुम्पुखेना ना चालाइ माबिसिङ सेका चेखेना  |
\v 22 कालाउ न्हुसो राजा इङ्को चाकारियाहेङ दोअ्हि,ना बेइमान चाकारिया हिना | का नासेहेङ नाङ्कोङ काथासो न्याय पाङ्का,ना दोअ्न्हा कि का राङ्थिउका  कालाउ माकामाइसिङ ताका ह्-हुखेना ,कालाउ जेदोङ थिङ्का मान्थुन्हा इन्तासो सेका पेअ्खेना |
\v 23  एदि या गोताङ सत्ये नु काङ्को पाइसा(ताका) ना बैङ्ता ताअ्लि दोधाना | कालाउ का घुरितेङ लोघा,काङ्को ताका सो ब्याज कामाइका हिधावा |' 
\v 24 कालाउ न्हुसो राजा इन्ता जाअ्तेङ हिका द्याङ्गेलाइहेङ दोअ्हि,ताकाको तोपाला वाकोसो चुमा,कालाउ जेदोङ चाकारिया दोफा तेतोपाला ताका हि वासेहेङ दोङ पि |'
\v 25 उङ्को द्याङ्गेलाइ राजाहेङ दोअ्हि,'माझन,उङ्को चाकारियाकोते लाम्फासोङ ते तोपाला ताका हि |'
\v 26 राजा दोअ्हि,का दोअ्खा ज्याइकोता हेन्जा हि वासिहेङ हेन्जादोङ प्यावा,कालाउ जाइको मान्थु,वाको ता जेदोङ हि इङ्कोबुङ चुम्पावा |
\v 27 एला काङ्को सतुरगेलाइ हिसो हि ? खोइ इम्बालाइ हिसो हि ज्याइ का राजा जेङ्का मन्दामाताअ्धाखे ? उङ्को सतुरगेलाइहेङ इता चुमा,कालाउ काङ्को आगाता इम्बालाइहेङ सेअ्सु |''
\v 28 येसु:इदोइ काथा दोअ्लि दोअ्तेङ वा यरुसलेम भारि हानिहि |
\v 29  वा जैतुन मिङ हिका लाख भेरपाको बेथफागे कालाउ बेथानि सहरता थुकाहि | वा ताइको न्हेमि चात्यागेलाइहेङ काइहि कालाउ,
\v 30 इम्बालाइहेङ दोअ्हि,''इता जेदोङ देरा नेलाइको भेरपा हि इन्ता हानेसु | जेलाउ दुल्लि खाङ्लाउ इन्ता एलोङ गधाहेङ धेउतेङ हिका निङ्स्वाना | इङ्को गधाता लाम्फा हासुबुङ धोल्का मान्थु | गधाको जोरोमदि(लगाम) खाइसु कालाउ वासेहेङ काङ्कोता सुमासु |'
\v 31 हासुबुङ'हाइपालि नेलाइ गधा खाइसुखेना ? दोअ्तेङ नेलाइहेङ हिअ्हेपानु,'प्रभुहेङ याको खाचो हि,दोअ्सु |''
\v 32 उङ्को चात्यागेलाइ हानिहि,कालाउ वा जेसा इम्बालाइहेङ दोअ्का हिअ्घाहि इन्सिकाङ निङ्हि |
\v 33 जेलाउ चात्यागेलाइ गधाको जोरोमदि खाइघाखे,गधाको माझन चात्यागेलाइहेङ हि:हि,''हाइपालि नेलाइ गधा खाइसुखेन्हा ?''
\v 34 चात्यागेलाइ दोअ्हि,” ''प्रभुहेङ या गधा गोइका हि |''
\v 35 चात्यागेलाइ गधा येसु:कोता चुमाहि,कालाउ ताइको धावागेलाइ गधाको गान्धेता दाहि,कालाउ येसु:हेङ गधा हुता योमपाहि |'
\v 36 येसु:गधा हुत्ता धोलतेङ यरूसलेम भारि हानिहि | द्याङ्गेलाइ येसु:को भाअ्सिङ ताइको धावागेलाइ दामाता दापिहि |
\v 37 वा जैतुन तिकारको दोलाता थुकालाउ चात्यागेलाइको गोताङ जेर,ताइमिङ तिङ्का गोताङ सरबुङ कामगेलाइको भाअ्सिङ हाउसाइकाताङ,परमेस्वरको बाखानाइपाकाताङ हि्ङ्का गालाहोइ र्-हिकाइलि तेङ्हि,
\v 38 'परमप्रभुको मिता लोका राजा धन्यको हि | स्वर्गता सान्ति कालाउ परमधामता महिमा |''
\v 39  जेरता जाअ्तेङ आधिमि फारिसिगेलाइ येसु:हेङ दोअ्हि,''गुरु ज्यु | इसिका काथागेलाइ मादोअ्सु दोअ्तेङ नाङ्को चात्यागेलाइ दोअ् |''
\v 40 कालाउबुङ वा दोअ्हि,का नेलाइहेङ दोअ्खा,इदोइ काथागेलाइ दोअ्लि गोयाङ | एदि काङ्को चात्यागेलाइ इङ्को काथा मादोअ्हे पानु उन्थुइ गेलाइदोङ र्-हिकायावा |
\v 41 जेलाउ येसु:भेरपाङ थुकाहि कालाउ सहरहेङ तिङ्चाहि,वा वाको भाअ्सिङ खारहि,
\v 42  ''सान्ति हिदोइ काथाहोइ लोखे दोअ्तेङ ना नानि थाहा गिका हिनु | नाङ्को खाङ्काता जेदोङ म्होन्हाका हि | 
\v 43 हाइपालि पानु ना हुता इन्सिका दिना ल्वाङ,जेलाउ नाङ्को सतुरगेलाइ नाङ्को कोरपाहाङ गेराइयावा,कालाउ गोताङ्पाहा नासिहेङ थुनितेङ ताअ्तावा |
\v 44 इम्बालाइ नासेहेङ कालाउ नाङ्को द्याङ्गेलाइहेङ भोनोइता लोङ्पावा  | फेअ्तावा नाङ्को सागेलाइको एलोङ उन्थुइ हुता आरोङ भेनेङ उन्थुइबुङ मालाप्यावा | इदोइ घाताना घतियावा हाइपालि पानु ना मागिखेना नासेहेङ बान्चिपालि परमेस्वर हेलाउ ल्वाङ |''
\v 45  जेलाउ येसु:परमेस्वरको थानता (मन्दिर )साता दुल्लि कालाउ  उलिदुलीको आनेमाने पिकालाइ इन्तासो उल्लिपाहि,
\v 46 कालाउ इम्बालाइहेङ दोअ्हि,''धर्मसासतरता लेखेका हि,'काङ्को सा दोमचाका सा जेनावा,कालाउ नेलाइते यासिहेङ डाका गेलाइको हिका सा बानाइसुन्हा |''
\v 47 वा दिनाङ परमेस्वरको  थानसाता सिक्स्या धिरपाकाताङ हिघाहि | कालाउ मुख्य धामिगेलाइ,कालाउ सास्तिरिगेलाइ कालाउ जनताको बार्का द्याङ्गेलाइ वासेहेङ से:लि खाङ्धाखे | 
\v 48 इम्बालाइ वासेहेङ से:लि हिदोइबुङ उपाय निङ्लि मादोहि,हाइपालिपानु गोताङ द्याङ्गेलाइको वाको काथाता मन पितेङ हिङ्धाखे |
\c 20
\p
\v 1 एअ्नि थानता (मन्दिर) येसु: हिघाहि कालाउ वा द्याङ्गेलाइहेङ सिक्स्या पिकाताङ हिघाहि | वा परमेस्वरको राइजिको बिसयता ये:बानालगेलाइ दोअ्काताङ पाका हिघाहि| मुख्य धर्म गुरुगेलाइको दोफा मुख्य धामिगेलाइ कालाउ व्यस्थाको सास्तिरिगेलाइ कालाउ वाराङ यहूदी प्रमुखगेलाइ वाको हिकाता प्रश्न पालि लोहि,
\v 2 कालाउ वासेहेङ हिअ्हि,''केलाइहेङ दोअ्,हिदोइ खाबाराहोइ ना इदोइ काम पाखेना?माकुनु नासिहेङ इदोइ खाबारा पिका हासु?''
\v 3 येसु:जोबाफ पिहि,'का बुङ नेलाइहेङ एलोङ काथा हिताङ्का | कासेहेङ दोअ्सु :
\v 4 जेलाउ यु:हन्ना द्याङ्गेलाइहेङ बप्तिस्त्ता पिहि इङ्को खाबारा वा स्वर्गसो हिघाहि, ना द्याङ्गेलाइ सो ना हासुसो लोका हिघाहि ?''
\v 5 इम्बालाइ ता- ताइमिता काथा सुसुलि तेङ्हि,''स्वर्गसो द्वाङ दोअ्हेपानु,'नेलाइ वासेहेङ हाइपालि खान्धुरि मापान्सुन्हा? वा नेलाइहेङ द्वा |
\v 6 कालाउ एदि केलाइ द्वाङ ? 'यु:हान्नाको बप्तिस्ता द्याङ्पाहासो जेङ्का हि,कालाउ झाराङ द्याङ्गेलाइ केलाइहेङ उन्थुइहोइ तोअ्कावा,हाइपालिपानु इम्बालाइ यु:हान्नाहेङ अगमबक्ताको रुपता खान्धुरि पाखे |''
\v 7 कालाउ इम्बालाइ दोअ्हि,''या इसोसो लोहि केलाइ मागिन्हाखे |''
\v 8 कालाउ येसु:इम्बालाइहेङ दोअ्हि,''इन्सापानु का हिदोइ खाबारासो इदोइ काम पाखा,काबुङ नेलाइहेङ माद्वाङ्का |'
\v 9 वा द्याङ्गेलाइहेङ इदोइ निङ्पितेङ एलोङ काथा दोअ्हि: ''एअ्मि द्याङ दाखबारि लगाहि,कालाउ मोहिगेलाइहेङ पितेङ हेन्जा दिनाको भाअ्सिङ परदेस हानिहि |
\v 10 कालाउ न्हुसो मिलिङ्ता दाखको सेका निङ्लि दोअ्तेङ कालाउ उङ्को द्याङ ताइको एअ्मि चाकारियाहेङ उङ्को मोहिगेलाइकोता ताइको निङ्लि गोइका दाखको भाग नानि:दिङ्गिल्हि | उङ्को मोहिगेलाइ वासेहेङ दानाइगिल्हि,कालाउ खालिङ खुर दिङ्गिल्हि |
\v 11 वा आरोङ भेनेङ चाकरियाहेङ दिङ्गिल्हि, कालाउबुङ उङ्को मोहिगेलाइ वासेहेङ मान मापाहि भरु वासेहेङ्बुङ दानाइहि कालाउ बेइज्जत पातेङ खालि खुर दिङ्गिल्हि |
\v 12 वा आरोङ सुमतेङ चाकरियाहेङ दिङ्गिल्हि | कालाउ मोहिगेलाइ ओरोङ ओबालाइ वासिहेङ्बुङ आधामारापातेङ इन्तासो उल्लापातेङ बाहार थाइगिल्हि |
\v 13 इङ्को मिलिङको मालिक दोअ्हि,ऐला का हाइपालि गोइका हि ? का काङ्को मायारो चानहेङ दिङ्गिललाङ्का | जेङलि दो, मोहिगेलाइ काङ्को चानहेङ आदार पावा |
\v 14 जेलाउ मोहिगेलाइ चानहेङ तिङ्हि,इम्बालाइ ताइ-ताइमिता दोअ्हि,'या केलाइको माझनको चान,इदोइ मिलिङ वाकोङ जेनावा | यासिहेङ सेअ्ताइने,कालाउ इङ्को मिलिङ केलाइको जेनावा |'
\v 15 कालाउ मोहिगेलाइ वाको चानहेङ मिलिङ्सो बाहार उल्लापाहि कालाउ वासिहेङ से:हि | ''इङ्को मिलिङ्को माझन एला हाइ पावा ?
\v 16 वा लावा,कालाउ उङ्को मोहिगेलाइ सेतावा | कालाउ न्हुसो वा इङ्को मिलिङ बोमि भेनेङ मिलिङ चोइकालाइहेङ प्यावा |''
\v 17 येसु:इम्बालाइहेङ खाङ्तेङ दोअ्हि,''इदोइ लेखेकाको माने हाइ कुनु ? जेदोङ उन्थुहोइ 'सा' बानाइलि माकिहि ओदोङ उन्थुइ चाहिको कुन्हाको एलोङ पुरुङ (मुल)उन्थुइ जेङ्हि |
\v 18 इङ्को उन्थुइ हुत्ता हुल्का झाराङ चारामचुरुमतावा,जाइहुता इङ्को हुल्लावा वासेहेङ धुला तोले बानायावा |''
\v 19 येसु:दोअ्का इङ्को काथा यहुदि प्रमुखगेलाइ हिङ्हि,ओबालाइकोङ भाअ्सिङ भाइका दोअ्का बुजिहि | ओदोङ भाअ्सिङ इम्बालाइ ओदोङ घुरि येसु:हेङ रिमलि खाङ्घाखे | इम्बालाइ चाहि द्याङ्गेलाइ दोअ्का बुङ थिहि |
\v 20 कालाउ न्हुसो ब्यवस्थाको सास्तिरिगेलाइ कालाउ मुख्य धामिगेलाइ येसु:हेङ फासेपालिको भाअ्सिङ जासुसगेलाइ दिङ्गिलहि | येसु:को दोअ्का काथागेलाइ ता वासेहेङ मारेम्का बानाइतेङ अधिकारिगेलाइ कालाउ हाकिमको खुरता वासेहेङ जिम्मा पिलि दाउ भोधाखे |
\v 21 इम्बालाइ वासेहेङ दोअ्हि,''गुरु ज्यु केलाइ गिन्हाखे,ना ठिक दोङ दोअ्खेना कालाउ रेम्का काथागेलाइ धिरपाखेना,कालाउ हासुकोबुङ पक्स्यपात मापाखेन्हा,भरु सत्ये दोअ्फाङ परमेस्वरको दामा धिरपाखेन्हा |
\v 22 केलाइहेङ दोअ्पि,हाइ केलाइ सिजरहेङ पोत तिरिलि ठिक हि या मान्थु ?''
\v 23 कालाउ येसु:ओबालाइको नक्कल पाका थाहा गितेङ वा ओबालाइहेङ दोअ्हि |
\v 24 'एलोङ ताकाको सिक्काको ढक कासेहेङ पिसु | इङ्को ढकता हासुको मिङ हि ?''कालाउ इङ्कोता हासुको चितरो हिको साप हि , ?'' ओबालाइ दोअ्हि,''कैसरको |''
\v 25 येसु:ओबालाइहेङ दोअ्हि,एन्सा नु कैसरको आमेने कैसरहेङ दोङ्पि, कालाउ परमेस्वरको परमेस्वरहेदोङ पि ?
\v 26 द्याङ्गेलाइको आगाता ओबालाइ वासिहेङ काथाता फासिपालि मादोअ्हि,कालाउ वाको ग्यानमय उताराता भारबुसाइतेङ सिकापा हि इम्बालाइ हाइदोङ दोअ्ली मादोहि |'
\v 27 आधिमि सदुकिगेलाइ येसु:कोता लोहि, कालाउ ओबालाइ खान्धुरि मापाघाखे कि सि:का द्याङ आरोङ हेलाउबुङ मासिन्हुखे कालाउ माल्होखे,दोअ्तेङ ओबालाइ येसु:हेङ दोअ्हि,
\v 28 गुरु ज्यु,मोसा लेखेका हि,कि एदि हिदोइबुङ बिहुपाका द्याङ जामाल माजे्ङसिङ सिहेपानु वाको 'बे' हेङ ओने दादाको जामालको भाअ्सिङ बिहुपालि कालाउ दादाको भाअ्सिङ जामाल जेङ्पालि गोइखे |
\v 29 हिदोइबुङ एलोङ समयता न्हिमि दादा-ओने हिघाहि, जेठा एलोङ बेजानहेङ बिहु पाहि,कालाउ वाते सि:हि | वाको एलोङ्बुङ जामाल माजेङ्हि |
\v 30 कालाउ माइला ओने उङ्को बेबालहेङ बिहुपाहि,कालाउ वाबुङ सि:हि |
\v 31 कालाउ साइला ओने वासेहेङ बिहु पाहि,कालाउ वाबुङ सि:हि,इन्सिकाङ घाताना आरू ओनेगेलाइ दोफाबुङ जेङ्हि, | ओबालाइ जामालाइ माजेङ्सिङ सि:हि |
\v 32 झाराङ खानतेङ न्हुसो उङ्को बेलाबुङ सि:हि |
\v 33 एला झाराङ न्हिमि दादा-ओनेगेलाइ सि:हि वासेहेङ बिहु पाका हिघाहि,एला जेलाउ द्याङ्गेलाइ सितेङ्बुङ सिन्चालाउ उङ्को बेबाल हासुको बे' जेनावा ?''
\v 34 येसु:उङ्को सदुकिगेलाइहेङ दोअ्हि,''पृथ्विता द्याङ्गेलाइ बिबु पाखे |
\v 35 कालाउ इङ्को युग थुकापा थुकालि योग्य जेङ्कालाइ,कालाउ सि:कासो सिन्हुकालाइ बान्चितेङ ल्होतेङ योग्यो जेङ्कालाइ नाबिहुपाखे नाबिहुदोङ पापिखे |
\v 36 ओदोङ बेला नेलाइ स्वर्गदुत भाइपाङ जेङस्वाना कालाउ मासिस्वाना,इम्बालाइ परमेस्वरको चानचामिन्दि जेङ्स्वाना | हाइपालिपानु इम्बालाइहे आरोङ जिबन पिका हिखे |''(पुर्न जिबित)
\v 37 मोसा एलोङ झुन्झिता मे दाल्दाल्लाइकाको (धालाङ्काको) बर्नन 'ओसारा रेम्फा बुझिपातेङ दोअ्का हि, | कि द्याङ्गेलाई सि:कासो सिन्हुतेङ ल्होकाङ,परमप्रभुहेङ मोसा 'अब्राहामको परमेस्वर,इसाहाकका परमेस्वर कालाउ याकुबको परमेस्वर दोअ्का हि |'
\v 38 परमेस्वर सि:कालाइको परमेस्वर, माको कालाउ बान्चिका द्याङगेलाइको परमेस्वर | झाराङ द्याङ्गेलाइ जेदोङ परमेस्वरता हि इम्बालाइ सिन्हुका हि |''
\v 39 आधिमि व्यवस्थाका सास्तिरिगेलाइ दोअ्हि,''हे गुरु,नाङ्को जोबाफ कालाउ काथा मेनाङ रेम्का हि |''
\v 40 कालाउ न्हुसो आरोङ हासुबुङ वासेहेङ हिदोइबुङ प्रस्न हिअ्लि आर मापाहि |
\v 41 कालाउ न्हुसो येसु:दोअ्हि,''द्याङ्लाइ हाइपालि ख्रिस्तहेङ दाउदको चान दोअ्खे ?
\v 42 कालाउ न्हुसो येसु:दोअ्हि,''द्याङ्लाइ हाइपालि ख्रिस्तहेङ दाउदको चान दोअ्खे ?
\v 43 जेलाउ थिकापा नासिहेङ सतुर गेलाइहेङ (मारेम्का दोअ्कालाइहेङ ) ''का''नाङको खोकोइ ता माताखा,इन्सिलाउ थिकापा |
\v 44 जेलाउ दाउद ताइमिदोङ वासेहेङ ''प्रभु ख्रिस्त' दोअ्खे,कुनु वा हेतासो दाउदको चान जेङ्हि ?'
\v 45 कालाउ झाराङ द्याङ्गेलाइ हिङ्का हिङ्काताङ वा ताइको चात्यागेलाइहेङ दोअ्हि,
\v 46 व्यस्थाका सस्तिरीगेलाइ होसिहार हिसु, र्-हिङ्का र्-हिङ्का धावा लोखोन होइका इस, असो, दहे-माहे घुराइतेङ हिलि खाङ्का कालाउ हाते बाजार भारि द्याङ्गेलाइसो आदार पाको दोअ्का भोका,कालाउ चाउघारा सागेलाइता प्रमुख थामे भोका कालाउ चाका आम्काता भातियरता बेसि आदारको थामे मन्दाताका सास्तिरि गेलाइसो थिसु |''
\v 47 इम्बालाइ 'के' सि:काको साहेङ हेसापातेङ चुम्पुलि द्वाङ,कालाउ लुतिली खाङ्खे कालाउ र्-हिङका र्-हिङ्का दोमचाकाइखे, बोमिहेङ तिङ्पालिको भाअ्सिङ पाखे | इन्सिका द्याङ्गेलाइहेङ परमेस्वर हिन्जा दन्ड प्यावा |
\c 21
\p \v 1 येसु:खाङ्लाउ आधिमि धनि द्याङ्गेलाइ ताइ-ताइको थानको (मन्दिरको) दान पेटिता भेति ताअ्का तिङ्हि |
\v 2 इन्ता वा एलोङ गरिब (दोका द्याङ) राडिहेङ इन्ता न्हेलोङ ताबाको म्हुइ-म्हुइका ताका दान पेटिता ह्वाका तिङ्हि |
\v 3 येसु:दोअ्हि,''का नेलाइहेङ जातिङ्भारि दोअ्खा,उङ्को गरिब राडि आरू झाराङ खान्तेङ हिन्जा पिकाहि |''
\v 4 हाइपालि पानु  इम्बालाइ झाराङ ताइको हेन्जा-हेन्जासो भेति पिका हि,कालाउ वा चाहि ताइको गरिबसो ताइको सारा कामाइदोङ पिका हि |''
\v 5 आधिमि चात्यागेलाइ  थानको (मन्दिरको)   बिसयता काथा दोअ्काताङ हिघाहि | इम्बालाइ दोअ्हि,रेम-रेमका उन्थुइसो बानाइका इङ्को एलोङ सुन्दर परमेस्वरको थान हि| इङ्को  थानता (मन्दिरता)  ,परमेस्वरहेङ चढाइका इङ्को रेम-रेमका आनेमानेगेलाइ खाङ्सु |''
\v 6  ''  कालाउ येसु: दोअ्हि नेलाइ जेदोङ तिङ्तेङ हिसुन्हा गोताङ आनेमानेदोङ नासातेङ हानाङ , कालाउ इन्सिका समय ल्वाङ जेलाउ एलोङ उन्थुइता भेनेङ उन्थुइ माह्याङ,इङ्को गोताङ भाअ्पातावा |
\v 7 कालाउ वाको  चत्यागेलाइ  येसु:हेङ हिअ्हि,''गुरु ज्यु इदोइ गोताङ हेलाउ जेनाङ ? कालाउ इङ्को काथा जेङ्लितोमलाउ हाइ चिन्हा जेनाङ ?''
\v 8 वा दोअ्हि,''थिसु, हाइदोङ्मागिका भाइपा मुर्ख माजेङ्सु  नेलाइहेङ हासुबुङ मालाइपाको | काङ्को मिङ्ता हेन्जा का वादोङ( ख्रिस्तदोङ),द्वावा कालाउ' थिक समय भेरपाङ लोका हि,दोअ्तेङ द्वावा | इम्बालाइको लेसारा मापिताइसु, |
\v 9 जेलाउ नेलाइ धुमगेलाइ कालाउ गुरगुराइका बिसयता हिङ्स्वाना,माथिसु | इदोइ काथा लाम्फा जेनावा,कालाउ न्हुसो अन्त चाहि ओदोङ घुरि माजेनाङ |''
\v 10 जेलाउ येसु:इम्बालाइहेङ दोअ्हि,''जाति जाति गेलाइको माझाता धुमगेलाइ जेनावा,सारभि-सारभिगेलाइको माझाता चेरस्वा |
\v 11 बार्का भुइचाल हानावा,कालाउ भेनेङ -भेनेङ थामेता अनिकाल कालाउ मिसागेलाइ चारचाराइयावा | थिलि गोइ-गोइका घाताना गेलाइ जेनावा कालाउ स्वर्गसो बार्का -बार्का चिन्हागेलाइ जेनावा |''
\v 12 कालाउ इदोइ घातानागेलाइ जेङ्लि खाङ्तेङ,द्याङ्गेलाइ नेलाइहेङ रि्मावा कालाउ नेलाइहेङ साताइयावा | इम्बालाइको चाउघारा सा गेलाइता नेलाइको न्याय पावा कालाउ नेलाइहेङ झ्यालखानाता ह्वातावा | राजागेलाइ कालाउ  हाकिमगेलाइको आगाता नेलाइहेङ जाअ्पावा | द्याङ्गेलाइ नेलाइहेङ एसा पालिको कारन नेलाइ काङ्को चात्यागेलाइ जेङ्नाङ |
\v 13 कालाउ इदोइ पाहासो काङ्को बिसयता हाइबुङ दोअ्लि मौकाबुङ निङ्स्वाना |
\v 14  नेलाइ ताइमिहेङ बान्चिपालिको भाअ्सिङ हाइ दोअ्लि गोयाङ इङ्को बिसयता चिन्तापालि मागोयाङ | 
\v 15  का नेलाइहेङ इसिका घुरिपालि काथागेलाइको बुद्दि प्याङ्का कि नेलाइको हिदोइबुङ सतुरबुङ जवाफ पिलि मादोअ्वा |
\v 16 नेलाइको आबा-आमाइ,दादा ओनेगेलाइ,ताइकोगेलाइ,कालाउ सानाइतिगेलाइ सुधाङ नेलाइहेङ प्रसासनता चुम्पावा,कालाउ इम्बालाइ नेलाइसो आधिमिहेङ सेतावाबुङ |
\v 17 झाराङ काङ्को मिङ्को कारन नेलाइहेङ मन्दामाताकावा |
\v 18  कालाउबुङ इदोइ गोताङ काथाहोइ नेलाइको एलोङ्बुङ पुसुङ्बुङ मानासातावा |''
\v 19 नेलाइको खान्धुरिको कारनसो इदोइ गोताङ बिपतिगेलाइसो बान्चिस्वाना |''
\v 20 ''नेलाइ यरुसलेमहेङ द्यापाहाङ गोताङ पाहासो लान्ठागेलाइ (सिपाहि,पुलिस,सेना) खोराइका निङ्स्वाना | जेलाउ नेलाइ थाहा गिअ्स्वाना कि यरुसलेमको पतनको (दोका) बेला भेरपाङ लोका हि |
\v 21 जेलाउ यहुदियाता हिकालाइ राभारि खाअ्स्वाको,कालाउ सहरलिता हिकालाइ बाहार खाअ्ताको,कालाउ बाहार देराभारि हिकालाइ सहरलिता मादुल्लाको |
\v 22 अगमबक्तागेलाइ परमेस्वर वाको द्याङ्गेलाइहेङ दण्ड प्याङ दोअ्तेङ लेखेका हि | इङ्को इदोइ समय जेलाउ इङ्को गोताङ काथागेलाइ पुरा जेनावा |
\v 23  इङ्को (ओङको बेला ) बेला गान्धितेअ्का बेबाल कालाउ दुदि चु:का जामालको आमाइगेलाइको भाअ्सिङ दु:ख दय जेनाङ | हाइपालि ? हाइपालिपानु इङ्को पृथ्विता मेनाङ कस्त जेनाङ | परमेस्वरको चेर इङ्को द्याङ्गेलाइ हुता जेनावा |
\v 24 आधिमि द्याङ्गेलाइहेङ लान्ठा गेलाइसो सेअ्तावा | आधिमिहेङ कैदि बानाइतेङ गोताङ सारभिगेलाइता चुम्पावा | यरुसलेमको पबित्तरो सहरता खान्धुराइ मापाका यहुदिगेलाइको बेला अन्त माजेङ्पा भरि इम्बालाइको पाइतालाहोइ तेकेतेङ ताअ्तावा |''
\v 25  ''माथिसु'' ''बेला'' तालि,फुरुगेलाइताबुङ सारभुसाइका घातानागेलाइ घतेयावा | कालाउ पृथ्विता गोताङ जाति-जातिगेलाइ सङ्कटता, आपतता परियावा | समुन्द्र साल्का गुर-गुरायावा कालाउ उल्लातेङ लोका साल्कागेलाइसो गोताङ सारभिगेलाइ सङ्कटता परियावा |
\v 26 द्याङ्गेलाइ थिचोङ्तावा,सुमिङ्ता एला हाइ जेनाङ वाला दोअ्तेङ पिरहोइ इम्बालाइ झाका लोनावा, | बादेलको सारबुङ्गेलाइ हेङ्गान्हावा |
\v 27  कालाउ न्हुसो द्याङ्को चान सरभङ कालाउ माहा माहिमा दोफा बादेल हुत्ता लोकाताङ पाका तिङ्नाङ |
\v 28 जेलाउ इदोइ गोताङ आनेमानेगेलाइ लाम्फा जेङ्लि तेनावा,माथिसु | हुत्ता खाङ्सु,कालाउ लेङ्चासु | हाइपालिपानु जेदोङ बेला परमेस्वर नेलाइहेङ मुक्ति प्यावा,इङ्को बेला भेरपाङ हि |''
\v 29  कालाउ न्हुसो येसु:इसिका एलोङ निङ्पिका काथा दोअ्हि:''इदोइ गोताङ सिङ्गेलाइहेङ खाङ्सु, कोसेकोसिङ याको भाअ्सिङ असल (रेम्का) उदारन |
\v 30 जेलाउ उङ्को आरोङ दोरावा कालाउ सिङ्जालजालका जेनावा,नेलाइहेङ थाहा जेनावाकि ग्रिस्मरितु भेरपाङ लोहि |
\v 31 एसापाङ जेलाउ इदोइ गोताङ जेङ्तेङ हिका तिङ्स्वाना, कालाउ परमेस्वरको  राइजि  भेरपाङ लोलि तोमका ह्यावा |
\v 32 'का नेलाइहेङ जातिङ्भारि दोअ्खा,जेलाउ थेकापा इदोइ गोताङ घाटाना पुरा माजेङ्पाभरि या पुस्ता नासातेङ मान्हाङ |
\v 33 बादेल कालाउ पृथ्वि नासातेङ, हानाङ कालाउबुङ काङ्को दोअ्का बचनगेलाइ हेलाउबुङ नासातेङ मानाङ |
\v 34 'थिसु ! नेलाइ ताइको बिसयता,माकुनुते बार्का-बार्का माहाभात्यार ता खिनिङ ताइको बेला कालाउ जिवन सुमिङ्को चाका-आम्का गोरा म्हातेङ कालाउ पिरतेङ समय एन्साङ माथाल्सु | हाइपालिपानु इङ्को दिना नेलाइ दोफा पासो भाइपाङ झटै ल्वाङ |
\v 35 हाइपालिपानु एसापाङ्दोङ सारा (गोताङ) पृथ्विता हिकालाइ झाराङ हुता इदोइ झटै ल्वाङ 
\v 36 कालाउबुङ लोका इदोइ गोताङ काथागेलाइसो खाअ्लि कालाउ द्याङको चानको आगाता जाअ्लि दोअ्लि गोताङ समय दोमचाकाताङ हिसु,कालाउ गोताङ्खालको सकटसो बान्चिली तियार पातेङ हिसु, |
\v 37 येसु:लिपाङ थानता(मन्दिर)  उपदेस पिहि,कालाउ न्हिसिन्ता चाहि सहर सो बाहार उल्हेतेङ जैतुन दोअ्का  आरडाङ्गाता झेङ्पाङ इनताता  हि |
\v 38 दिनाङ र्-हिमा वाको बचन हिङ्लि झाराङ द्याङङगेलाइ रि्हिमाङ थान्ता (म्न्दिरता) लोघाखे कालाउ वाकोसो सिक्स्या हिङ्घाखे  |
\c 22
\p \v 1 यहुदिगेलाइको अखमिरि तोलेको पारभा भेरपाङ लोका हिघाहि | इङ्कोहेङ निस्तार पारभा बुङ दोअ्खे |
\v 2 मुख्य धामिगेलाइ कालाउ व्यवस्थाको सास्तिरिगेलाइ येसु:हेङ से:लि दाउगेलाइ  भोगिलघाखे, कालाउ ओबालाइ चाहि द्याङ्गेलाइसो थिघाहि |
\v 3 येसु:को तेन्हे प्रेरितगेलाइ मध्येसो एमिको मिङ यहुदा हिघाहि ज्याइहेङ इस्कारयोत दोअ्धाखे |साइतान यहुदाको लित्ता दुल्हि कालाउ वासेहेङ मारेम्का काम पालि हाउसाइहि |
\v 4 ओबालाइको खुरता वासेहेङ हेसा रिमपा-पापिलि दोअ्तेङ मुख्य धामिगेलाइ कालाउ कप्तानगेलाइकोता हानितेङ वा सल्लाउ पाहि | यहुदा इम्बालाइ दोफा येसु:हेङ सुम्पिप्याङ्को बारेता काथा पासुहि | 
\v 5 इङ्को बिसयता मुख्य धामिगेलाइ मेनाङ लेङ्चाहि | एदि यहुदा येसु:हेङ रिम्पाहेपानु ओबालाइ ताका पिलि केरा चाहि |
\v 6 यहुदा किअ्हि, इङ्को काथाता, कालाउ जेर मान्थुका बेला वासेहेङ रिम्पालि दाउगेलाइ भोगिल्लि तेङ्हि |
\v 7 इङ्को अखमिरि तोले चाका दिना लोहि, | इङ्को दिना यहुदिगेलाइ निस्तारको पान्ठा मेसागेलाइ सेअ्तेङ चढाइहि |
\v 8 येसु:पतरुस कालाउ यु:हान्नाहेङ दोअ्हि,''हानेसु कालाउ केलाइको भाअ्सिङ निस्तार उम तियार पासु |''
\v 9 पतरुस कालाउ यु:हान्ना येसु:हेङ हि:हि 'ना केलाइ हिसो उम तियार पाका मन पाखेन्हा ?'' येसु: ओबालाइहेङ दोअ्हि,
\v 10 हिङ्सु ! जेलाउ नेलाइ सहर हानिस्वाना, इन्ता नेलाइ एअ्मि द्याङ्हेङ ए, घाल्से चि घेतेङ लोका दुसुस्वाना | वाको लेसारा पिताइसु ,वा एलोङ साता दुल्लावा | कालाउ नेलाइबुङ इन्ताङ दुल्सु |
\v 11  इङ्को साको माझनहेङ 'दोअ्सु गुरु ज्य् वा कालाउ वाको चात्यागेलाइ निस्तार उम हिसो चालि दोअ्तेङ हिअ्लि दिङ्गिल्हि |'
\v 12 कालाउ उङ्को साको माझन ताइको साको हुत्ताको कोठा साजाइतेङ ताका बार्का कोठा तिङ्प्यावा,इङ्को कोठादोङ नेलाइको भाअ्सिङ तियार पाप्याङ | निस्तार पारभाको उम इन्ताङ तियार पासु |
\v 13 कालाउ न्हुसो पतरुस कालाउ यु:हान्ना इन्तासो उल्हितेङ लोहि | येसु:जेदोङ दोअ्का हिघाहि गोताङ काथागेलाइ इन्सिकाङ जेङ्का तिङ्हि, कालाउ ओबालाइ इन्ताङ्दोङ निस्तार पारभाको उम तियार पाहि |
\v 14 जेलाउ ओबालाइको निस्तार तोले चाका बेला जेङ्का हिघाहि,येसु:कालाउ वाको चात्यागेलाइ कोरपाहाङ तोले चालि योमतेङ हिघाहि |
\v 15 येसु: ओबालाइहेङ  दोअ्हि,''का सि:लि कालाउ दु:ख निङ्लि खान्तेङ लाम्फादोङ नेलाइदोफा योमतेङ निस्तारको तोले चालि-आम्लि मन नेलाइदोफा पाका हिघाखा |
\v 16 हाइपालि पानु का नेलाइहेङ दोअ्खा,परमेस्वरको सारभिता इदोइ पुरा माजेङ्पा भरि का इदोइ तोले आरोङ हेलाउबुङ माचाङ्का |
\v 17 कालाउ न्हुसो ए, जाम -बाति दाखरस चुमतेङ वा परमेस्वरहेङ यिदोइको भाअ्सिङ धन्यबाद पिहि | कालाउ न्हुसो वा दोअ्हि,'' यिदोइ जाम: बाति चुम्पुसु कालाउ ता-ताइमिता बाखाराइसु |
\v 18 का नेलाइहेङ दोअ्खा,का परमेस्वरको  राइजि  मालोपाभारि एला हेलाउबुङ दाखरस माआमाङ्का |''
\v 19 कालाउ न्हुसो येसु:तोले चुम्तेङ, वा तोलेको भाअ्सिङ परमेस्वरहेङ धन्यबाद पिहि कालाउ पोङ्हि | वा इङ्को तोले चात्यागेलाइ पिहि कालाउ वा दोअ्हि,''यिदोइ(इदोइ) काङ्को जिउ,जेदोङ्का नेलाइहेङ पिखा | कासिहेङ फोमपालिको भाअ्सिङ एसा पासु |''
\v 20 एसापाङ चालि दोअ्तेङ,येसु: जाम-बाति तोल्हेतेङ दोअ्हि,या बातिको माने नेलाइको भाअ्सिङ होपाका काङ्को हितिता परमेस्वर कालाउ वा द्याङ्गेलाइको माझाता एलोङ नावा बाचा (करार) यिदोङ नावा करार काङ्को हितिसो सुरुजेङ्खे जेदोङ का नेलाइको भाअ्सिङ होपाधा |''
\v 21 येसु:दोअ्हि,''नेलाइ मध्येसो हासुबुङ एअ्मि कासेहेङ धोका पिस्वाना | वाको खुर चाङ्चौकिता हि |
\v 22 परमेस्वर जेदोङ योजना बानाइका हि ओदोङ द्याङ्को चान पुरा पावा,कालाउ धिक्कार हि ज्याइ वासेहेङ से:लिको भाअ्सिङ द्याङ्को चानहेङ रिमपाखे |
\v 23 कालाउ न्हुसो चात्यागेलाइ ता-ताइमिता काथा पालि तेङहि,'केलाइ मध्येसो हासु चाहि येसु:हेङ एन्सा पाउ वाला ?''
\v 24  कालाउ ओबालाइ मध्येसो हासु चाहि झाराङ खान्तेङ माहान वाला दोअ्तेङ चात्यागेलाइ ता-ताइमिता काथा दोअ्सुलि तेङ्हि |
\v 25  येसु:ओबालाइहेङ दोअ्हि,''सुमिङको (संसारमा ) राजागेलाइ ओबालाइको द्याङ्गेलाइता सासन पावा | जेदोङ द्याङगेलाइ खाबाराता हि ओबालाइ ताइमिहेङ ''जातगेलाइको  महासहायकगेलाइ दोअ्न्हाङ |
\v 26 कालाउ नेलाइ चाहि इन्सिका माजेङ्सु | नेलाइ मध्येसो ज्याइ बार्का हि,उङ्को म्हुइका दोङ्जेनाको कालाउ ज्याइ नेता (अगुवा हि) हिकालाइ चाहि सेवा वाको |
\v 27 हाइपालिपानु बार्का हासु हि ? वा  ज्याइ चाङ्चाउकि ता  उम चालि योमका कि वासेहेङ सेवा पाकाताङ हि?  हाइ  चाङ्चाउकिता उम चालि योमका द्याङ  बारका माको  रो ? कालाउबुङ का नेलाइको माझाता एमि चाकारिया  भाइकाङ हिघा |
\v 28 नेलाइदोङ काङ्को  कामगेलाइ कासेहेङ साघाइका गेलाइ |
\v 29 जेसाङ काङ्को आबा कासेहेङ एलोङ   राइजि (सारभि) पिका हि,काबुङ काङ्को दोफा हिकालाइहेङ सासन सरबुङ नेलाइहेङ प्याङ्का |
\v 30 कालाउ कि काङको  सारभिता नेलाइ काङ्को दोफा योमतेङ चास्वाना कालाउ आमस्वाना,कालाउ एस्राएलको ते-न्हे कुलको न्याय पातेङ सिङ्हासानगेलाइता  योमस्वाना |
\v 31  ''सिमोन,सिमोन,खाङ्सु  साइतान  नासेहेङ गहु भाइपाङ फाचिलि अनुमति र्-हेका हि,
\v 32 का दोमचाका हिघा कि नेलाइको खान्धुरि मागुमाइपास्वाना दोअ्तेङ | का दोफा घुरितेङ न्हुसो नेलाइको दादा-ओनेगेलाइ झन बलिया का बानाइलि साघाइसु  |''
\v 33 कालाउ पतरुस येसु:हेङ दोअ्हि,''हे प्रभु,का नाङ्को दोफा झ्यालखानाता हानिलि तियार हिघा, | का नादोफाङ्दोङ सिलिबुङ तियार हिघा,
\v 34 कालाउ येसु:दोअ्हि,''ओइ पतरुस नानि न्हिसिन्ता धाङ्गाइ किया ओलि खान्तेङ , लाम्फाङ्दोङ,कासेहेङ ना, नाल्खा दोअ्लि सुमखे इन्कार पाना''
\v 35 कालाउ येसु:चात्यागेलाइ दोअ्हि,''जेलाउ का नेलाइहेङ द्याङ्गेलाइहेङ ये:बानाल पालि,ताका माकोसिङ,झोला कालाउ जुत्ता माकोसिङ दिङ्गिल्घा,हाइ नेलाइहेङ हाइको कमि जेङ्हि ?''चात्यागेलाइ दोअ्हि,''माजेङ्हि |''
\v 36 कालाउ एला  येसु:ओबालाइहेङ दोअ्हि,''कालाउ जेलाउ नेलाइदोफा ताका,पोका जेदोङ हि यिङ्को चुम्पुसु | एदि नेलाइदोफा तरबार मान्थुनु,ताइको भोतो पिसु कालाउ एलोङ चोल्तेङ तासु |
\v 37  यिदोइ धर्मशास्तर दोअ्खे,'द्याङ्गेलाइ दोअ्खे वा अपराधि हि | धर्मसास्तरता लेखेका काथा सत्ये जेङ्लिदोङ गोयाङ | यिदोइ काङ्कोङ बिसयता लेखेका हिघाहि,कालाउ एला सत्ये जेङ्तेङ हि |''
\v 38 चात्यागेलाइ दोअ्हि,'हे प्रभु,खाङ्सु! इता न्हेलोङ तरबार हि |'' येसु:इम्बालाइहेङ दोअ्हि,''न्हेलोङ दोङ हेन्जा जेनाङ |''
\v 39 येसु;सहर यरुसलेम लाअ्तेङ कालाउ आरू बेला भाइपाङ दिनाङ जोसो जैतुन लाख भारि हानिहि | वाको चात्यागेलाबुङ वाको दोअ्फाङ हानिहि |
\v 40  जेलाउ वा यिङ्को थामेता थुकाहि,वा चात्यागेलाइ दोअ्हि,''दोमचाकाइतेङ हिसु,कालाउ लोभता मापरेसु |''
\v 41 कालाउ येसु:ओबालाइसो न्हेकुरि ते पाइताला दुरे हानिहि,वा तिरु थोतेङ दोमचाकाइहि,
\v 42 'हे आबा,एदि यिदोङ नाङ्को मन हिनुपानु,यिदोइ कस्तको पहर काङ्कोसो हानिपापि | यिदोइ नाङ्को मन बमोजिम पाको काङ्को इच्सा भाइका माको |''
\v 43 कालाउ स्वर्गसो एलोङ दुत वासिहेङ बल पिलि वाकोता तिङ्चालाहि |
\v 44 वा मेनाङ आपतता परिहि कालाउ वा झन सेउपातेङ दोमचालि तेङ्हि,कालाउ वाको  र्-हाइसो भेमति हितिको बार- बारका  थोपा भाइपाङ भोनोइता ह्यातेङ हिघाहि |
\v 45 दोमचाइकासो ल्होतेङ चात्यागेलाइ दोफा लोलाउ वा ओबालाइहेङ मेनाङ दु:ख जेङ्नाङ हेन्जा मिन्धा धुलाइतेङ जिमतेङ हिघाहि,कालाउ येसु:तिङ्हि |
\v 46 येसु;ओबालाइहेङ दोअ्हि,''नेलाइ हाइपालि मिन्धा धुलाइतेङ हिसुन्हा ?ल्होसो कालाउ जाचता मापरिसु ओदोङ भाअ्सिङ दोमचाकाइसु |ताकि नेलाइ लोभता परितेङ दु:ख मानिङ्चासु |
\v 47 जेदोङ बेला येसु:काथा पाकाताङ पालाउ, ए हुदा द्याङ्गेलाइ इन्ता लोहि | तेन्हे चात्यागेलाइ मध्येसो एमि ज्याइहेङ यहुदा दोअ्धाखे उङ्को हुदाहेङ चुमतेङ यहुदा येसु:को भेरपाङ वासेहेङ चुमाइ चालि लोहि |
\v 48 कालाउ येसु:वासेहेङ दोअ्हि,''ओइ यहुदा,चुमाइ चातेङ ना द्याङ्को चान्हेङ रिमदोङ्खेना |
\v 49 येसु:को चात्यागेलाइबुङ इन्ता भेरपाङ जाअ्तेङ हिघाहि | इम्बालाइहेङ हाइ जेन्धोङ्खे दोअ्का बुझिहि | कालाउ चात्यागेलाइ येसु:हेङ हि:हि,''हे प्रभु,हाइ केलाइ केलाइको तरबार चालायाङ ?''
\v 50  कालाउ ओबालाइ मध्येसो एअ्मि चात्या वाको तरबार चलाइहि कालाउ वा प्रधान धामिको चाकारियाको दामपाहाको न्हातोङ पुक्का पापिहि |''
\v 51 येसु:दोअ्हि,''थामे''कालाउ वा चाकारियाको न्हातोङ साइहि कालाउ आरोङ नहातोङ तोलितेङ तेपापिही कालाउ वासिहेङ एल्पापिहि |
\v 52 येसु:हेङ रिम्लि लोकालाइको मुख्य धामिगेलाइ,यहुदि वाराङ प्रधानगेलाइ कालाउ थानको (मन्दिरको) लान्ठा गेलाइ हिघाहि | येसु:ओबालाइहेङ दोअ्हि,''नेलाइ हाइपालि तरबार कालाउ लाथिगेलाइ चुमतेङ लोसुन्हा ? हाइ का हिदोइबुङ अपराधि भाइका हिघा |
\v 53 का दिनाङ थानताको साता  नेलाइ दोअ्फाङ हिलाउ नेलाइ काङ्को बिरोदता खुर माल्होपासुन्हा | कालाउ एला नेलाइको बेला हि,कालाउ दाकिलकिलकाको  सासन  चालाइका  समय सरबुङ यिदोइ दोङ |''
\v 54 इम्बालाइ येसु;हेङ रिमतेङ चुमपुहि,कालाउ वासेहेङ प्रधान धामिगेलाइको साता चुमाहि | कालाउ पतरुस चाहि दुरेसोङ वा न्हु-न्हु हानिहि |
\v 55 लान्ठागेलाइ इन्ता सालेङ्को माझता मे धोअ्हि,कालाउ द्याङ्गेलाइ मे एमलि जोम्हि,पतरुसबुङ ओबालाइ दोफाङ योम्हि |
\v 56 एलोङ चाकारिया बेजान मेको फाइसालामकाता वासेहेङ योमतेङ हिका तिङ्तेङ रेम्फा खाङ्हि,कालाउ दोअ्हि,यिदोइ द्याङबुङ वाको दोफाङ हिघाहि |''
\v 57 कालाउ पतरुस एसा दोअ्तेङ इन्कार पाहि''ए बेजान,का वासेहेङ मानाल्खा |''
\v 58 इधिरिङ्ता आरोङ भेनेङ बेजान वासेहेङ तिङ्तेङ  दोअ्हि,''ना बुङ इम्बालाइ मध्येसो एअ्मि |''कालाउ पतरुस दोअ्हि,''इङ्को द्याङ,का माको ''
\v 59 लगभग:ए, घन्ता न्हुसो,भेनेङ द्याङ दोअ्हि,जातिङ्भारि इदोइ द्याङ वाको दोफाङ हिघाहि | हाइपालिपानु याबुङ गालिलिसोङ लोका हि | 
\v 60 कालाउ पतरुस दोअ्हि,''ए द्याङ ना हाइ दोअ्तेङ हिना,का मागिखा |'कालाउ वा काथा दोअ्काताङ् पालाउ धाङ्गाइ किया ओहि |' 
\v 61 कालाउ प्रभु घुरितेङ पतरसहेङ खाङ्हि | ''नानि किया ओलि लाम्फा ना कासेहेङ सुमखे का वासेहेङ मानाल्खा दोअ्तावा,इदोइ दोअ्का प्रभुको बचन फोम पाहि |
\v 62 कालाउ वा न्हुसो बाहार उल्हितेङ मनदोङ थुरपातेङ खार्लि तेङ्हि |
\v 63 जेलाउ येसुहेङ रिमका द्याङ्गेलाइ वासेहेङ खुजलाइ हि,कालाउ दानाइहि,
\v 64 वाको मिसिया थुमपितेङ वासेहेङ हिअ्हि,''नासिहेङ दानाइकालाइ हासु ? ते  ना अगमबक्ता नु दोअ् |''
\v 65 ओबालाइ वाको बिरुद्ता आरु हेन्जा जेङ्का माजेङ्का काथागेलाइहोइ खुजालाइहि |''
\v 66 न्हुदिना झेङ्लि दोअ्का पहर इन्ता जोमतेङ हिका द्याङ्गेलाइको बार्का धामिगेलाइ धर्म गुरुगेलाइ कालाउ सासतिरिगेलाइ एदोअ्फाङ लोहि | ओबालाइ येसु:हेङ ताइको माहासभाता चुम्पुहि |
\v 67 ओबालाइ दोअ्हि एदि नादोङ ख्रिस्त हिना पानु ,केलाइहेङ सत्ये दोअ्पि |'' येसु:ओबालाइहेङ दोअ्हि,''एदि का दोङ ख्रिस्त दोअ्हेपानिबुङ नेलाइ कासेहेङ खान्धुरि मापास्वाना |
\v 68 कालाउ का एदि नेलाइहेङ हिअ्हे पानुबुङ इङ्कोको जोबाफबुङ मापिस्वाना |
\v 69 कालाउ एला उसो इदोइ,द्याङ्को चान परमेस्वरको सिङ्हासानको दामपाहा योम्पावा |
\v 70 ओबालाइ झाराङ दोअ्हि,''इन्सापानु हाइ नादोङ परमेस्वरको चानरो ?'' येसु:ओबालाइहेङ दोअ्हि,''नेलाइ हाइ दोअ्सुखेना ओदोङ सहि हि |
\v 71 ओबालाइ दोअ्हि,''केलाइहेङ एला आरोङ हाइको खाचो हिरो ? हाइपालिपानु केलाइ  नाङ्कोङ नुइसो हिङ्न्हाहोइ हिदोइबुङ साक्सि मागोयाङ |''
\c 23
\p \v 1 कालाउ न्हुसो सभासदगेलाइ झाराङ लहोहि कालाउ येसु:हेङ पिलातसकोता चुमपुहि | ''
\v 2 इम्बालाइ येसु:हेङ दुसिलि तेङ्हि | कालाउ दोअ्हि यिदोइ(इदोइ) द्याङ केलाइको सारभिहेङ  केउपालि खाङ्का केलाइ निङ्नाहि | या द्याङ कैसरहेङ पोत मातिरिलि दोअ्दोतेङ केलाइ रोकिहि,ताइमिदोङ 'का ख्रिस्त ,एलोङ खिनिङ राजा,दोअ्खे |''
\v 3 पिलातस येसु:हेङ हिअ्हि,''हाइ ना यहुदिगेलाइको राजा ?''  येसु:जोबाफपिहि''ऐइ,इदोइ ते नादोङ दोखेना |''
\v 4 कालाउ न्हुसो पिलातस बारका धामिगेलाइ कालाउ जेर गेलाइहेङ दोअ्हि,''क़ा इदोइ द्याङ्सो हाइबुङ दुसिका मानिङ्घा |
\v 5 कालाउबुङ इम्बालाइ बल दितेङ दोअ्हि,''या ते गोताङ यहुदिया,कालाउ गालिलसो इदोइ थामे थेकापा सिक्सा  पितेङ द्याङ्गेलाइहेङ  केउपादोङ्खे |''
\v 6 यिदोइ हिङ्तेङ न्हुसो उङ्को द्याङ गालिलसो लोका ना माको दोअ्तेङ पिलातस हिअ्हि |
\v 7 पिलातस थाहा गिहि कि येसु:हेरोदको थामेको हिघाहि | ओदोङ बेला हेरोद यरुसलेमतादोङ हिघाहि | इङ्को भाअ्सिङ पिलातस वासेहेङ हेरोदकता दिङ्गिलहि |
\v 8 जेलाउ हेरोद येसु:हेङ तिङ्हि,वा मेनाङ लेङ्चाहि | हेरोद येसु:को बिसयता गोताङ काथागेलाइ हिङ्का हिघाहि | ओदोङ भाअ्सिङ वायेसु:हेङ हेन्जा समय सो भेतिलि मन हिघाहि,येसु:  सरबुङ तिङ्पाको दोअ्तेङ हेरोद मेनाङ आसा पाका हिघाहि |
\v 9 हेरोद वासेहेङ हेथे काथागेलाइ हिलाउबुङ कालाउबुङ येसु:हाइदोङ मादोअ्हि |''
\v 10 बारका धामिगेलाइ कालाउ व्यवस्थाका सास्तिरिगेलाइ इन्ताङ जाअ्का हिघाहि | इम्बालाइ येसु:को बिरुद्ता दुसिलितेङ रि्हिकाइतेङ हिघाहि |
\v 11 जेलाउ हेरोद कालाउ वाको लान्थागेलाइ येसु:हेङ खुजलाइहि | इम्बालाइ येसु:हेङ राजाको धाबा होङ्पातेङ वासेहेङ मेनाङ खुजलाइहि | कालाउ न्हुसो हेरोद आरोङ वासेहेङ पिलातसकोता दोङ दिङ्गिल्हि |
\v 12 लाम्फाको दिना गेलाइता हेरोदकालाउ पिलातसको माझाता सतुरता हिघाहि जेलाउ इङ्को दिनासो उधिन्हेमिको माझाता सनाइति सुरु जेङ्हि |
\v 13 पिलातस बार्का धामिगेलाइ कालाउ यहुदि सासकगेलाइ झाराङ द्याङ्गेलाइहेङ जोम्पाहि |
\v 14 पिलातस इम्बालाइहेङ दोअ्हि,''नेलाइ इदोइ द्याङ्हेङ काङ्कोता चुमासुना | नेलाइ दोअ्सुन्हा कि इदोइ द्याङ, द्याङ्गेलाइहेङ केउपाखे | का यासेहेङ नेलाइको आगाता केरकार पाधा | कालाउबुङ नेलाइ वासेहेङ दुसिका हिदोइबुङ का दुसिका वाकोता मानिङ्घा |
\v 15 एन्साङ्दोङ हेरोदबुङ वाकोता हिदोइबुङ खालको दुसिका मानिङ्हि | वा ओदोङ भाअ्सिङ येसु:हेङ केलाइकोता दिङ्गिलका | खाङ्सु, येसु:हिदोइबुङ मारेमका कामपाका मान्थु हाइ वा मृत्यु(सि:लि) दण्ड निनावारो ?''
\v 16 ओदोङ भाअ्सिङ का वासेहेङ आतुइसा सजाय पितेङ लाअ्प्याङ्का |''
\v 17 पारभाको समयता ओबालाइको भाअ्सिङ पिलातस एलोङ कैदिहेङ लाअ्पिलि गोइघाखे |
\v 18 कालाउबुङ झाराङ द्याङ्गेलाइ रि्-हिकाइतेङ,आहुहि,''वासेहेङ सेअ्लि गोयाङ | भरु बाराब्बासहेङ लाअ्पिसु |''
\v 19 बारब्बाहेङ चाहि सहर ता बारका धुम पातेङ द्याङ्गेलाइहेङ सेनाङ वासेहेङ रिमतेङ झ्यालखानाता थुनितेङ ताअ्का  हिघाहि |
\v 20 येसु:हेङ लाअ्पिलि मन पातेङ पिलातस आरोङ ओबालाइहेङ सम्झाहि |''
\v 21 कालाउबुङ द्याङ्गेलाइ एसा दोअ्तेङ र्-हिकाइलि तेङ्हि,''क्रुसता तोइसु,वासेहेङ क्रुसता ताङ्गाइसु |''
\v 22  वा सुमखे थेकापा ओबालाइहेङ दोअ्हि,''हाइ पालि ? इदोइ द्याङ हाइ मारेम्का पाका हिरो ? काते यासेहेङ सि:लि गोइका हिदोइबुङ निउगेलाइ मानिङ्घा | ओदोङ भाअ्सिङ का यासेहेङ सजाय पितेङ लाअ्प्याङ्का |
\v 23 ओबालाइ बारका गालाहोइ र्-हिकातेङ वासेहेङ क्रूसता ताराइलि गोयाङ दोअ्तेङ सेउपाहि,कालाउ ओबालाइको माग पुरा जेङ्हि |
\v 24 कालाउ ओबालाइ  एसा र्-हिकाइहि कि इङ्को पुरा पापिलि पिलातस मुन्जुरि पापि कालाउ फैसालाबुङ हिङ्पापिहि |
\v 25 द्याङ्गेलाइ बारब्बाहेङ लाअ्पिलि मन पाधाखे | बाराब्बा द्याङ्गेलाइहेङ से:का कालाउ बारका धुम पानाङ वासेहेङ ओदोङ्को आरोपता कैदता ताअ्का हिघाखे | पिलातस बाराब्बाहेङ लाअ्पिहि | ओबालाइ को इच्छा जेदोङ हिघाहि एन्साङ ओबालाइहेङ वा येसु:सुम्पिपिहि |''
\v 26 ओबालाइ वासेहेङ इन्तासो से:लि,दुरेको थामेता चुम्पुहि,ओदोङ्बेला एअ्मि द्याङ मिलिङ्सो ताइको सहरभारि घुरिघाखे | वाको मिङ सिमोन हिघाहि | सिमोन साइरेनिवासि हिघाहि,लान्ठागेलाइ सिमोनहेङ येसु;को क्रुस फातेङ वाको न्हु-न्हु चुम्पुलि बाध्य बानाइहि  |''
\v 27  द्याङगेलाइको बारका जेर येसु:को न्हु-न्हु हानिहि | इन्ता बेजान-बेबालाइबुङ हिघाहि,इम्बालाइ मेनाङ दु:खि जेङ्तेङ खारघाखे |
\v 28 कालाउ इम्बालाइ भारि घुरितेङ येसु:दोअ्हि,''   अइ''  यरुसलेमको  चामिन्दिगेलाइ, काङ्को भाअ्सिङ माखारसु, भरु नेलाइको ताइकोङ भाअ्सिङ कालाउ ताइको चान-चामिन्दिको भाअ्सिङ खार्सु |
\v 29  हाइपालिपानु इसिका दिनागेलाइ  लोदोङ्खे,  जेलाउ द्याङ्गेलाइ द्वावा,धन्य बाइलिगेलाइ कालाउ गान्धि मातेका हामुगेलाइ कालाउ दु:दु माचुपाका बेबालगेलाइ |'
\v 30 कालाउ न्हुसो द्याङ्गेलाइ रागेलाइ द्वावा:, केलाइ हुता हुल ! कालाउ लाखहेङ द्वावा :, केलाइहेङ ठुम ! *दोअ्लि तेनावा |
\v 31 जेलाउ जिवन लेङ्चाका हिलाउ एदि द्याङ्गेलाइ इसिका काम पाखे पानु,जेलाउ मारेम्का समय लोका बेला हाइ जेनाङ वाला ?''
\v 32 न्हेअ्मि आरु अपराधिगेलाइहेङ्बुङ वाको दोफाङ से:लि आगाता लागाइका हिघाहि |
\v 33  येसु:कालाउ इङ्को न्हेअ्मि अपराधिगेलाइहेङ ''खप्पर''दोअ्का थामेता चुमपुहि | लान्ठागेलाइ येसु:हेङ काति ताराइतेङ क्रुसता तोइहि | क्रुसको न्हेलोङ भेरपा इम्बालाइ इङ्को न्हेअ्लोङ अपराधिबुङ ताराइहि | इम्बालाइ एअ्मिहेङ येसु:को दामपाहा कालाउ भेनेङ्हेङ क्हेपाहा काति ताराइतेङ तोइहि |
\v 34 येसु:दोअ्हि,''हे आबा,इबालाइहेङ माफ पि हाइपालिपानु इम्बालाइ (ओबालाइ) हाइ पातेङ हि इङ्को मागिखे |''
\v 35 द्याङ्गेलाइ येसु:हेङ खाङ्तेङ जाअ्तेङ हिघाहि | यहुदि प्रमुखगेलाइ वासेहेङ मेनाङ खुजलाइहि,जेसाङ आरुहेङ बान्चिपाहि,''एदि वा दोङ परमेस्वरको साल्का ख्रिस्त हिनु ताइमिहेङ बान्चिपाका काम पाको |
\v 36 कालाउ लान्ठागेलाइबुङ येसु:हेङ मेनाङ खुजलाइहि | इम्बालाइ येसु:को भेरपा हानिहि,कालाउ वासेहेङ दाखरस लाथिहोइ चोबेतेङ नुइता ताअ्पिहि |'
\v 37 इङ्को लान्ठागेलाइ दोअ्हि,''एदि ना यहुदिगेलाइको राजा नु,ताइमि -ताइमिङ्हेङ  बान्चिपा |'
\v 38 क्रुसको हुता इदोइ सब्द लेखेका हिघाहि:या यहुदिगेलाइको राजा दोअ्तेङ लेखेका हिघाहि |''
\v 39 एमि अपराधि येसु:हेङ मेनाङ मारेमफा  अपमान पातेङ खुजालाइहि, कालाउ दोअ्हि,''हाइ ना ख्रिस्त हिनु ? एन्सापानु ताइमिहेङ बान्चिपा कालाउ केलाइहेङ बुङ बान्चिपा |''
\v 40 कालाउ भेनेङ आपराधि वासेहेङ चेरहि कालाउ दोअ्हि,''हाइ ना परमेस्वरदोफा थिखेना ? केलाइ एअ्घुरिताङ सियाङ |
\v 41 ना कालाउ का आपराधि हिनाहि,केलाइ ते सि:लि गोयाङ हाइपालिपानु केलाइ अपराध पाका हिन्हाहि | कालाउ इदोइ द्याङ हाइबुङ मारेमका पाप काम पाका मान्थु |''
\v 42 कालाउ न्हुसो येसु:हेङ दोअ्हि,''हे येसु:जेलाउ ना राजा जेङ्तेङ सासन पाना इङ्को बेला कासेहेङ फोम पा |''
\v 43 कालाउ येसु:वासेहेङ दोअ्हि,''हिङ् जेदोङ दोअ्खा इङ्को जातिङ्को हि: नानिदोङ ना कादोफा स्वर्गता ह्याना |
\v 44 आधा दिनाको सुम बजे थिकापा एदोइ सुमिङ्दोङ कितिकिति हि |
\v 45  बेलाको फाइसालामका मान्थुघाखे !  मन्दिरको पर्दा र्-हुतासो लेता थेकापा न्हे चिरा जेङ्तेङ थेअ्हि |'
\v 46 येसु: र्हिकाइहि,''हे आबा,का नासेहेङ काङ्को आत्मा पिदोङ्खा |'' इङ्को झोको दोअ्तेङ वा ताइको प्रान लाअ्हि |
\v 47 लान्ठा अधिकारि इन्ता जेङ्का गोताङ घटाना तिङ्हि | वा परमेस्वरको बाखानाइ पाकाताङ दोअ्हि,''जातिङ्भारि यिदोइ द्याङ धार्मिक द्याङ हिघाहि |
\v 48 हेन्जा द्याङ्गेलाइ इङ्को येसु;हेङ से:का खाङ्लि लोका हिघाहि कालाउ इम्बालाइ इन्ता जेङ्का गोताङ  घाटाना तिङ्हि | कालाउ ता-ताइको तुमता थेअ्तेङ सा भारि घुरिहि |
\v 49 कालाउ वाको  एकदम मिलिका गोताङ  सानाइतिगेलाइ  इनता हिघाहि | कालाउ गालिलसो वाको न्हु-न्हु लोका बेबालाइबुङ इनताङ हिघाहि, ओबालाइ  दुरेसोङ जाअ्तेङ इङ्को घाटानागेलाइ खान्तेङ हिघाहि |''
\v 50 योसेफ मिङ हिका एमि द्याङ रेम्का स्भाउको हिघाहि,वा धार्मिक द्याङ्बुङ हिघाहि,वा अरमथिया सहरसो लोका हिघाहि,वा परमेस्वरको  राइजि (सारभि) ल्वाङ दोअ्तेङ दामा खान्तेङ हिघाहि | योसेफ यहुदि माहासभाउको सदस्य हिघाहि | कालाउ वा येसु:हेङ सेअ्लि खाङ्का आरू यहुदि अगुवागेलाइको निर्नय पाका ता वा सहमति पिका मान्थुघाखे |
\v 51  वा इम्बालाइको सल्लाह कालाउ कामता सहमति पिका मान्थुघाहि |  वा यहुदिगेलाइको अरमाथिया सहरको द्याङ हिघाहि | वा परमेस्वरको राइजिको दामा खान्तेङ हिघाहि |
\v 52 वा पिलातसकोता येसु;को जिउ र्हेलि हानिहि | पिलातस वासेहेङ येसु:को सिका जिउ पिलि राजि पिहि |
\v 53 कालाउ योसेफ क्रुससो जिउहेङ लेता खुअ्पाहि कालाउ एलोङ धावाहेङ लुनधाइ हि | कालाउ वा येसु;को सि:का जिउ चुमापिहि,एलोङ लाखको उन्थुइता सि:का जिउ ताअ्हि | इङ्को तोमता लाम्फाङ हासुहेङ्बुङ लिअ्का मान्थुघाखे | ओदोङ तोअ्तेङ ताअ्का घाराता येसु:को सि:का जिउ ताअ्हि |
\v 54 इङ्को तियारिको दिना हिघाहि,जेलाउ बेला ल्होखे,माइसाका दिना सुरु जेङ्लि तोमका हिघाहि |
\v 55 गालिलसो येसु:दोफाङ लोका बेबालाइ युसुफहेङ लेसारा पिताइहि | इम्बालाइ तोम कालाउ इङ्को लिता सि:का जिउ हेसा ताअ्का हिघाहि इङ्को तिङ्हि |
\v 56 कालाउ न्हुसो इम्बालाइ मालामालाका चुइति तियार पालि सा भारि हानिहि | माइसाका दिना मोसाको नियमको आग्या भाइपाङ इम्बालाइ माइसा चाहि |
\c 24
\p \v 1 आथारको लाङ दिना जोकसोङ येसु:को जिउ ताअ्का तोमता बेबालाइ लोहि | ओबालाइ तियारपाका मालामालाका चुइतिगेलाइ चुमाहि | 
\v 2  तोमको धारा थुमलि एलोङ बारका उन्थुइ ताअ्का हिघाहि | कालाउ ओबालाइ इङ्को उन्थुइ तोमसो भेनेङ थामेभारि तिङ्हि |
\v 3 ओबालाइ लिता दुल्हि कालाउ प्रभु येसु:को जिउ मातिङ्हि |
\v 4 जेलाउ इम्बालाइ इङ्को बिसयता आवाइतुतेङ हिघाहि , कालाउ जाहाका धावा होङ्तेङ हिका न्हुमि, वाजानगेलाइ इम्बालाइको भेरपाङ जाहि |
\v 5 उङ्को बेबालाइ मेनाङ थिहि, इम्बालाइ ता-ताइको पुरिङ तुघुरपाहि | उङ्को न्हेमि द्याङ्गेलाइ इङ्को बेबालाइ हेङ दोअ्हि,सिन्हुका'' द्याङ्हेङ नेलाइ हाइपालि सिकालाएको माझाता भोसुखेन्हा ?
\v 6 येसु:इन्ता मान्थु | वा सिकासो सिन्हुतेङ ल्होका हि | वा नेलाइहेङ गालिलता दोअ्का काथा थाहा हि ?
\v 7 वा दोअ्हि द्याङ्को चानहेङ पापिको खुरता चुम्पुपावा,क्रुसता तोइयावा, कालाउ सिकाको सुमनिको दिना सिन्चालतेङ ल्होकावा |'' एन्सा जेङ्लि गोयाङ |
\v 8 कालाउ उङ्को बेबालाइ येसु:हाइ दोअ्का हिघाहि फोम पाहि |
\v 9 उङ्को बेबालाइ तोम लाअ्तेङ कालाउ तेए,चात्यागेलाइ कालाउ आरू चात्यागेलाइ हिका थामेभारि हानिहि,कालाउ गोताङ उङ्को घाटानागेलाइ को बारेता ओबालाइ हेङ दोपिहि |
\v 10 उङको बेबालाइ मरियम मग्दलिनि,यु:हान्ना कालाउ याकुबको आमाइ मरियम कालाउ आरु बेबालगेलाइ हिघाहि | इम्बालाइ उङ्को चात्यागेलाइहेङ जेङ्का गोताङ घाटानागेलाइ हिङ्पाहि |
\v 11 कालाउबुङ चात्यागेलाइ उङ्को बेबाल ओबालाइहेङ दोअ्पिका काथा इङ्को हाइदोङ  माको दोअ्तेङ मासाअ्हि |
\v 12  पतरुस जाराजुरुक्पा ल्होहि कालाउ तोमभारि घाअ्तेङ्साङ हानेहि | कालाउ तुघुरतेङ खाङ्हि | इन्ता ते सुतिको धाबा जेदोङ येसु:को जिउहेङ लुनधाइका हिघाहि,इङ्को खिनिङ वा इन्ता तिङ्हि | जेदोङ जेङ्का हिघाहि इङ्को बिसयता आवाइतुतेङ पतरुस साभारि घुरिहि |
\v 13 ककोङ दिना येसु:को न्हुमि चात्यागेलाइ इम्माउस मिङ पाका  द्याङ सहर हानिधोङ्घाखे | इङ्को थामे यरुसलेमसो लगभग सुमकोस आधा दुरे परिघाखे |
\v 14 इम्बालाइ घतिका इङ्को गोताङ घाटाना गेलाइको बारेता काथा पाकाताङ हिघाहि |
\v 15 जेलाउ इम्बालाइ  इदोइ(यिदोइ) काथागेलाइ पाकाताङ हिघाहि,येसु:ताइमिङ इम्बालाइको भेरपा लोहि कालाउ ओबालाइ दोफाङ तेअ्हि |
\v 16 कालाउ उङ्को न्हेमिहेङ येसु:नाल्लि दोलि पिका मान्थुघाखे |
\v 17 कालाउ न्हुसो येसु:दोअ्हि,''नेलाइ तेअ्काताङ पालाउ हाइको बिसयता बात मारेका हिसुन्हा ? उधिन्हेमि सिकापा हि | इम्बालाइको र्-हाइ मेनाङ दु:खि तिङ्चाहि |
\v 18 ओबालाइसो एमि क्लेओपास मिङ हिका द्याङ दोअ्हि,''यरुसलेमता एमि द्याङ यरुसलेमता घतेका घातानागेलाइको बारेता मागिका सायद ना खिनिङ कि ?''
\v 19 येसु:इम्बालाइहेङ दोअ्हि,''इसिका घातानागेलाइ, इम्बालाइ वासेहेङ दोअ्हि,''इदोइ नासरतको एमि द्याङ येसु;को बिसयको काथा हि-!वा परमेस्वर कालाउ द्याङ्गेलाइको आगाता काम कालाउ बचन होइ तिङ्पाहि कि वा एमि महान अगमबक्ता हिघाहि |
\v 20 कालाउ केलाइको बारका धामिगेलाइ कालाउ नेतागेलाइ वासेहेङ मिरतु दण्ड पिलि कालाउ क्रुसता तोइलि पिपुहि |
\v 21 केलाइ आसा पाका हिघान्हाहि कि वा दोङ एमि हिघाहि ज्याइ इस्राएलहेङ मुक्ति पादोङ्धाखे | कालाउबुङ इदोइ गोताङ घातानागेलाइ  घतेहि | इदोइ गोताङ घाताना घतेका नानि सुम दिना जेङ्हो इ |
\v 22 कालाउ नानि केलाइको आधिमि बेबालाइ  केलाइहेङ भाङ भाङ्का काथागेलाइ दोअ्हि | एर्- हिमाङ ल्होतेङ बेबालाइ येसु:हेङ ताअ्का तोमता हानिका हिघाहि |
\v 23 कालाउ इम्बालाइ येसु:को जिउ इन्ता मानिङ्हि | इम्बालाइ इन्तासो घुरिहि कालाउ इम्बालाइ न्हेमि स्वर्गदुत गेलाइहेङ  दर्सन तिङ्का काथा दोअ्हि | स्वर्गदुतगेलाइ दोअ्हि कि येसु:सिन्हुका हि |
\v 24 कालाउ न्हुसो केलाइको आधिमि द्याङ गेलाइबुङ तोमता हानिहि | उङ्को बेबालाइ दोअ्का भाइपाङ तोम खालि हिघाहि | इम्बालाइ हासुबुङ येसु:हेङ मातिङ्हि |''
\v 25  जेलाउ येसु:इम्बालाइहेङ दोअ्हि,''नेलाइ बुढ्दु (मुर्ख )हिसुन्हा  कालाउ अगमबक्तागेलाइको दोअ्का हिदोइबुङ काथागेलाइ खानधुरि पालि लेदारा(न्हुसुना) जेङ्सुन्हा |
\v 26 इङ्को अगमबक्तागेलाइको दोअ्लि दोअ्का हिघाहि,हाइपालिपानु ख्रिस्तहेङ वाको महिमा लिता दुल्लि इदोइ गोताङ काथागेलाइ भोगिलि गोइका हि |
\v 27 कालाउ न्हुसो येसु:धर्मसास्त्ता मोसासो चुमतेङ कालाउ आरु गोताङ अगमबक्तागेलाइसो जेदोङ लेखेका हिघाहि,गोताङ काथा दोअ्पिलि तेङ्हि | धर्मसास्त्ता वाको ताइको बारेता जेदोङ लेखेका हिघाहि वा दोअ्पिहि |
\v 28 जेलाउ इम्बालाइ इम्माउस भेरपा थुकाहि कालाउ येसु:बाहाना पाहि कि वा इन्तासो आसा दुरे हानिहि मन पाघिहि |
\v 29 कालाउ इम्बालाइ वासेहेङ एसा दोअ्काताङ हेन्जा सेउपाहि,केलाइ दोफाङ हि,बेला हेन्जा हानिहोइ:  बेलाहोइबुङ |'' कालाउ येसु:ओबालाइ दोफा हिलि राजि जेङ्हि |
\v 30 येसु:जेलाउ तोले चालि ओबालाइ दोफा योमहि कालाउ आधे तोलेगेलाइको भाअ्सिङ धन्यबाद पिहि | जेलाउ वा इङ्को तोले पोङ्हि कालाउ ओबालाइहेङ पिहि |
\v 31 ओङ्को पहर इम्बालाइको मिसिया खुलिहि कालाउ इम्बालाइ येसु:हेङ नाल्लि दोअ्हि कालाउ वा इम्बालाइसो मान्हातेङ हानिहि इम्बालाइ एअ्घुरिङ्ता येसु:हेङ हासुबुङ मातिङ्हि |
\v 32  उङ्को न्हेअ्मि द्याङ,उधिन्हेअ्मि काथा पाकाताङ हिघाहि,''जेलाउ येसु:दामाता केलाइदोफा काथापाकाताङ हिघाहि,केलाइ लिता मे जोलतेङ हिका भाइका अनुभब जेङ्तेङ हिघाहि | इदोइ जातिङ्भारि मन हाउसाइतेङ जेङ्तेङ हिघाहि जेदोङ पहर वा केलाइहेङ धर्मसास्तरको सत्ये माने खोलिपिधोङ्घाखे |
\v 33 जेलाउ उङ्को न्हेमि द्याङ जाराजुरुकपा ल्होहि कालाउ यरुसलेमभारि घुरिहि | इम्बालाइ तेए  चात्यागेलाइ कालाउ आरूङ ए,दोफाङ एलोङ थामेता जोमतेङ्हिका दुसुहि | उङ्को तेए चात्यागेलाइ कालाउ ओबालाइ दोफा हिका आरू द्याङ्गेलाइ दोअ्हि,
\v 34  ''प्रभु येसु:जातिङ्कोदोङ सि:कासो सिन्हुतेङ ल्होका हि,कालाउ वा सिमोनको आगाता तिङ्चालाहि |''
\v 35 कालाउ न्हुसो उङ्को न्हेअ्मि दामाता जेदोङ जेङ्का हिघाहि इङ्को हिङ्पाहि | इम्बालाइ दोअ्हि,वा तोले पोङ्लाउ हेसा येसु:हेङ नाल्हि |
\v 36 जेलाउ उङ्को न्हेअमि द्याङ इङ्को काथा गेलाइ पाकाताङ पालाउ,येसु:ताइमिङ चात्यागेलाइको माझाता जाहि | वा इम्बालाइहेङ दोअ्हि,''नेलाइहेङ सान्ति जेनाको |''
\v 37  कालाउ चात्यागेलाइ भाङ्भाङ्हि कालाउ मेनाङ थिहि | इम्बालाइते मासान दोअ्तेङ सोचोहि |
\v 38 कालाउ येसु:दोअ्हि,''नेलाइ हाइपालि चिलिबिलि गिल्सुखेन्हा ? नेलाइदोङ तिङ्का काथा हाइपालि साङ्खा पासुखेन्हा ?
\v 39 काङ्को खुर कालाउ खोकोइगेलाइ खाङ्सु ,का सत्ये हिघा | कासेहेङ साइतेङ खाङ्सु;खाङ्सु,काङ्को बिया कालाउ हारा हि | एलोङ मासानकोते जिउ कालाउ हारा मान्थुखे |
\v 40 जेलाउ येसु:ताइको खुर खोकोइ तिङ्पाहि |
\v 41 इम्बालाइ मेनाङ लेङ्चाका जेङ्नाङ झन खानधुरि पालि मादोअ्हि | इम्बालाइ सारबुसाइ जेङ्हि | येसु:इम्बालाइहेङ दोअ्हि,''हाइ नेलाइदोफा  इता चाका-आमका आनेमाने हि ?''
\v 42 इम्बालाइ एलोङ टुक्रा खिङ्का हाया वासेहेङ पिहि |
\v 43 इङ्को हाया र्-हुलि कालाउ ओबालाइको आगाता चाहि |
\v 44 कालाउ येसु: ओबालाइ दोअ्हि,''जेलाउ का नेलाइदोफा हिघाखा का हाइ दोअ्घा इङ्को फोम पानु | का दोअ्घा,मोसाको व्यवस्थाता अगमबक्तागेलाइको पुस्तकता काङ्को बिसयता दोअ्का गोताङ काथा पुरा जेनावा |''
\v 45 कालाउ न्हुसो वा धर्मसास्तरता लेखेका गोताङ काथागेलाइ बुझिलि मन हिपिहि |
\v 46 वा ओबालाइहेङ दोअ्हि,''इसिका लेखेका हि कि, ख्रिस्तहेङ सेतावा कालाउ सुमनिको दिना वा आरुङ सिन्हुतेङ ल्होकावा |
\v 47 कालाउ यरुसलेमसो सुरूपातेङ गोताङ जातिगेलाइहेङ वाको मिङ ता पसुताप कालाउ पाप स्यामाको बारेता ये-बानाल जेङ्लि गोयाङ |
\v 48 नेलाइ इदोइदोङ काथाको साक्सि जेङ्सुन्हा |
\v 49  खाङ्सु,का काङ्को आबाको प्रतिग्या नेलाइकोता दिङ्गिलयाङ्का,कालाउ जेलाउ थेकापा का दोफा सरबुङ मानिङ्पा भरि नेलाइ इदोइदोङ सहरता हिसु |''
\v 50 कालाउ न्हुसो येसु:ताइको चात्यागेलाइहेङ बेथानिया थेकापा चुम्पुहि,कालाउ ताइको खुर तोल्हेतेङ ओबालाइहेङ आसिरबाद पिहि |
\v 51 वा ओबालाइहेङ आसिरबाद पिकाताङ पालाउ,वा ओबालाइसो लाअ्न्हातेङ स्वर्ग हानिहि |
\v 52 चात्यागेलाइ वाको आराधना पाहि | कालाउ न्हुसो इम्बालाइ यरुसलेम घुरिहि | ओबालाइ मारफाङ लेङ्चाहि |
\v 53 गोताङ समय(बेला) परमेस्वरकोङ बाखानाइ पाकाताङ ओबालाइ (थानता) मन्दिरता हि  |
