\id MAT Gamit Bible ગામીત બાઈબલ
\ide UTF-8
\rem Copyright Information: Creative Commons Attribution-ShareAlike 40 License
\h માથ્થી
\toc1 માથ્થી ગોસ્પેલ
\toc2 માથ્થી
\mt1 MATTHEW
\mt1 માથ્થી
\c 1
\p
\v 1 ઈબ્રાહીમા પોહો, દાઉદા પોહો, ઈસુવા પેડી
\v 2 ઈબ્રાહીમા દ્વારા ઈસાહાક જાયો, ઈસાહાકા, દ્વારા યાકુબઆ દ્વારા, યહુદા જાયો એન ત્યા બાહા પોહા જાયા
\v 3 યહુદા એન તામારાઆ પાછેં પેરેસ એન ઝેરાહ પોહો જાયો એન પેરેસથી ઇસરોના પોહો જાયો, એન ઇસરોનથી આરામ પોહો જાયો
\v 4 એન આરામથી અમીનાહાબા પોહો જાયો, એન અમીનાહાબાથી નાહશોન પોહો જાયો,એન નાહશોનથી સલમોન પોહો જાયો
\v 5 સલમોન એન રહાબાથી બોઆઝ પોહો જાયો; બોઆઝથી યશાઈ પોહો જાયો
\v 6 એન યશાઈથી દાઉદ રાજા પોહો જાયો એન દાઉદથી સુલેમાન ત્યે થેયેથી પોહો જાયો જીઈ ઊરીયાઆ થેય આતી
\v 7 સુલેમાનથી રહાબામ પોહો જાયો, એન રહાબામથી અબીયા પોહો જાયો, એન અબીયાથી ખાસા પોહો જાયો
\v 8 ખાસાથી યહોશાફાટ પોહો જાયો, એન યહોશાફાટથી યોરામ પોહો જાયો, એન યોરામથી ઉઝિયા પોહો જાયો
\v 9 ઉઝિયાથી યોથામ પોહો જોયો, યોથામથી આહાઝ પોહો જાયો, એન આહાજથી હિઝકીયા પોહોજાયો
\v 10 હિઝકીયાથી મનશ્શા પોહો જાયો, મનશ્શાથી આમોન પોહો જાયો,એન આમોનથી યોશીયા પોહો જાયો
\v 11 એન કેદી એઈન બાબીલમાંય જાતી વેળે યશીયાથી યખોન્યા એન ત્યા બાહા પોહા જાયા
\v 12 કેદી એઈન બાબીલ માંય લી ગીયેં પાછેં યખોન્યાથી પોહો જાયો શલથીયેલ એન શલથીયેથી ઝરુબાબેલ પોહોજાયો
\v 13 ઝરુબાબેલથી અબીહુ પોહો જાયો, એન અબીહુથી એલ્યાકીમ પોહો જાયો,એન એલ્યાકીમથી અઝોર પોહો જાયો
\v 14 અઝોરથી સદોક પોહો જાયો, એન સદોકથી અખીમપોહો જાયો, એન અખીમથી એલીહુદ પોહો જાયો,
\v 15 એલીહુથી એલ્યાઝર પોહો જાયો,એલ્યાઝરથી મથ્થાન પોહો જાયો,એન મથ્થાનથી યાકુબ પોહો જાયો,
\v 16 યાકુબથી યુસુફ પોહો જાયો, જો મારીમા માટડો આતો એન મરિયમથી ઈસુ ખ્રિસ્ત આખેં આખતેહેં પોહો જાયો
\v 17 યા પુરમાણે ઇબ્રાહિમથી દાઉદ હુદી ચૌદા પેડીયો, એન દાઉદથી બાબીલમાંય લીગીયેં પાંછેં ત્યા હુદી ચૌદા પેડીયો એન બાબીલ માંય લી જાયના વેળા થી ખ્રિસ્ત હુદી ચૌદા પેડીયો
\v 18 ઈસુ ખ્રિસ્તઆ જન્મો યા પૂરમાણે એએયો કા જોવે ત્યાઆ આયહે મારિયા માગણી યસુફાઆ આરી ઓઅયી, તોવે ત્યેં એકઠેં ઓઅયેં ત્યા પેલ્લા તી પવિત્ર આત્મા દ્વારા ગર્ભવતી જાયી
\v 19 છેલ્લે: ત્યે માટડો યુસુફ જો નીતિમાન આતો એન ત્યેલ અપમાન કોરાં નાંય માગતો આતો ત્યેલ ઠાકાંજ છોડી દેઅના વિચાર કોઅયાં
\v 20 જોવે તો યી ગોઠીયે વિચાર માંય આતો તોવે પ્રભુ દુત હોપનામાંય યેઈન આખાં લાગ્યો કા, “ઓ યુસુફ! દાઉદાઆ પોહા, તું તી થેય મારીયાલ તોહીં લિયે એન મા બીયહે, કાહાકા જી ત્યેએ બુકામાંય હેય તી પવિત્ર આત્મા તરફ થી હેતાં
\v 21 તી પોહો જન્મો દી એન તુ ત્યાઆ ઈસુ થોવજે કાહાકા તોઓ આપે લોકહા પાપાહા તો તારાણ કોઅરી
\v 22 ઈં બોદાં યાહાટી ઓઅયાં કા જીં વચન પ્રભુવેં ભવિષ્યવક્તાહા દ્વરા આખલાં આતાં તીં પૂરાં ઓઅરી
\v 23 એઆ, યોક કુવારી મોયના ઓઅરી એન ત્યાઆ નાંવ ઈમ્માનુએલ પાડજા, જ્યા નાંવા અર્થ હેય- પોરમેહર આપહે આરી હેય
\v 24 તોવે યુસુફ નીંદે માંઅને જાગીન પ્રભુ દુતાહા આજ્ઞા અનુસાર ત્યા થેયેલ ત્યા પાંય લેયનો
\v 25 જાવહુદી ત્યે પાહાં નાંય જન્મી તાવહુદી તો ત્યે પાહીં નાંય ગીયો : એન ત્યાંયજ ત્યાઆ નાંવ ઈસુ થોવ્યાં
\c 2
\p \v 1 હેરોદ રાજાઆ દીહાઆ માંય જોવે યહુદીયાહા બેથલેહેમમાંય ઈસુવા જન્મો જાયો, તોવે દિહીઉદ્યાઆ (પૂર્વ) માંઅને અમુક જ્યોતિષી/માંગી લોક યેઈન હોદાં લાગ્યાં,
\v 2  “યહુદીયા રાજા જ્યા જન્મો જાયો, ત્યાંય આખીયાં? કાહાકા આમાહાંય પૂર્વ માંય ત્યા તારો દેખ્યો એન ત્યાહાંય ત્યા યેઈન પાગેં પોડયા” 
\v 3  ઈં વોનાઈન હેરોદ રાજા એન ત્યા હાથે બોદેં યેરુશાલેમાને ગાબરાય ગીયેં
\v 4  તોવે ત્યાંય આખ્યાં લોક્હાં મુખ્યો યાજકાલ એન શાસ્ત્રીયાહાન યોક્ઠા કોઈન પૂછયાં, “ખ્રિસ્તઆ જન્મો કેસ ઓરાં જોજે?” 
\v 5  ત્યાહાંય ત્યાલ આખ્યાં, “યહુદીયાહા એન બેથલેહેમ માંય,કાહાકા ભવિષ્યવકતા દ્વરા ઈં લોખવા માંય યેનલાં:
\v 6  “ઓ બેથલેહેમ, તું જ્યા યહુદીયા પ્રદેશ માંય હેય, તું કોહી બી રીતી કોય યહુદીયા આગેવાનાહામાંય બોદાહામાંય વાહાનો નાંય હેતો; કાહાકા  તુમેહેમાંય  યોક અધિપતિહામાંઅને નીગી,જો મા હાટી ઈસ્રાએલા રાખવાળી કોઅરી” 
\v 7  તોવે હેરોદ રાજેં જ્યોતીષા/માંગી હાન દોબીન હોદીન ત્યાહાલ હોદયાં કા તારો ઠીક કોઅહા સોમાયમાંય દેખાયો,
\v 8  એન ત્યાય ઈં આખીન ત્યાલ બેથલેહેમ માંય દોવાડયો, “જાઆ, ત્યા પોહા બારામાંય ઠીક-ઠીક માલુમ કોરા,એન જોવે તો મિળી જાય તોવે માન ખોબાર દા તોવે આંય બી યીન ત્યાઆ પાગેં પોડું”
\v 9  તો રાજા ગોઠ વોનાઈન જાતો રોયો, એન જો તારો ત્યાહાંય પૂર્વમાંય દેખ્યો આતો, ત્યા જાગાવોય જાયન ઊબો રોય ગીયો
\v 10  ત્યા તારાત એયન ત્યા ખૂબ ખૂશ ઓયા
\v 11  ત્યાહાંય ત્યા ગોઆમાંય જાઈન ત્યા પોહાલ ત્યા આયહે મારિયા આરે દેખ્યાં,એન ઊંબડા પોડીન ત્યા પોહા પાગે પોડયા, એન પોત-પોતેજ થેલ્યો ખોલીન ત્યાલ હોના,એન ઉદ એન બોલ ઓહડી ભેટયો ચોડવ્યો
\v 12  તોવે હોપનામાંય ઈં ચેતાવની વોનાઈન હેરોદ રાજાપાંય પાછેં નાંય જાયન,ત્યા બીજા માર્ગા માઅને પોત-પોતાહા દેશ માંય જાતા રોયા
\v 13  ત્યા જાતા રોયા તોવે પાછેં પ્રભુ યોક દુતાય હોપના માંય યુસુફાલ દેખાઈન આખ્યાં, “ઊઠ ત્યા પોહાલ એન ત્યા આયહીલ લીન મિસર દેશ માંય નાહી જો; એન જાંવ હુદી આંય તુલ નાંય બોલું,તાંવ હુદું તાંજ રોજે; કાહાકા હેરોદરાજા યા પોહાલ હોદી રોયહો કા તો ત્યાલ માંય ટાકે”
\v 14  તોવે તો રાતીજ ઊઠીન પોહાલ એન ત્યા આયહીલ લીન મિસરમાંય ચાલ પોડયો,
\v 15  એન હેરોદ રાજા મોઅયો તાંવ હુંદું તાંજ રોયો ત્યાહાટી કા જીં વચન પ્રબુવેં ભવિષ્યવક્તા દ્વરા આખ્યાં તીં પૂરાં ઓય: માંય મા પાહાલ મિસર માને હાદયાં”
\v 16  જોવે હેરોદ રાજાંય ઈં દેખ્યાં, કા જ્યોતીષાહાંય/માંગી લોક ત્યા આરી દોગો કોઅયો, તોવે તો ગુસ્સેથી બાઆય ગીયો, એન લોકહાલ દોવાડીન જ્યોતીષાહા/ માંગી લોક દ્વરા ઠીક-ઠીક આખલાં સોમયે પૂરમાણે બેથલેહેમ એન ત્યા પાહી-પાહીના થીકાણહાં બોદા પોહાહાલ એન જયેં બેન વોરહા કોઅતા ત્યા કોઅતા હાને આતેં ત્યાહાન માંઆઈ ટાક્યેં
\v 17  તોવે જીં વચન યર્મિયા ભવિષ્યવક્તા દ્વરા આખવામાંય યેના, તીં પૂરાં ઓઅયા :
\v 18  “રામાહાંમાંય યોક રોડના એન કરુણ આવાજ વોનાયા યેનો; રાહેલ પોતાના પોહહા હાટી ઓરાં નાંય માંગતી આતી,કાહાકા તે આમી નાંય રોય”
\v 19  હેરોદ રાજા મરણા પાછેં,પ્રભુ દુતાંય મિસર માંય યુસુફાલ હોપનામાંય દેખાડયા એન આખ્યાં, 
\v 20  “ઊઠ પાહા એન ત્યાહા આયહિલ લીન ઈસ્રાઈલ દેશ માંય જાતો રોઓ, કાહાકા જ્યા પાહા જીવ લાં માંગતે આતેં, તેં મોઅઈ ગીયહેં”
\v 21  તો ઊઠ્યો, એન પોહાલ એન ત્યા આયહે આથાલ દોઈન ઈસ્રાઇલ દેશ માંય યેનો
\v 22  બાકી ઈં વોનાઈન અરખિલાઊસ પોતાના બાહાલ હેરોદરાજા જાગાવોય યહુદીયા વોય રાજ કોઈ રોયહો, તાં જાઈના હાટી બી, પાછેં હોપનામાંય  પોરમેહરથી ચેતાવની દિન ગાલીલ દેશ માંય જાતો રિયો,
\v 23  એન નાસ્રેત નાંવા શેઅરે માંય જાય રોયો,કાહાકા તીં વચન પૂરાં એય,જીં ભવિષ્યવકતા દ્વરા આખવામ યેનલાં: “તીં નાસ્રેત આખાયો”  
\c 3
\p \v 1 એન ત્યા દીહિયામાંય યોહાન બાપ્તિસમા દેનારો યેયન યહુદીયાહા ડોગાહાંમાંય  જાયન આખાં લાગ્યો કા:
\v 2  “મોન બોદલા, કાહાકા હોરગા રાજ પાહીં યેઈ ગીયહો”
\v 3  કાહાકા યેશયા ભવિષ્યવક્તાથી જ્યાઆ બોદાલ આખલાં આતાં તો ઓજ હેય : કા “ડોગાહાંમાંય બોમ્બાલનારા અવાજ એહેં આખહે કા, પોરમેહરા વાટ તીયાર કોઅયા, ત્યાઆ વાટયો હિદયો કોઅયા”
\v 4  ઓ યોહાન ઉટડા બુરા ડોગ્લેં પોવી રોઅલો આતો,એન ત્યાઆ કોમ્બરાલ ચામડા પોટો બાંદલો આતો, એન ત્યાઆ ખાઅના ટોડા એન રાનીમોદ આતાં
\v 5  તોવે યેરૂશાલેમ એન બોદા યહુદીયા, એન યાર્દેના ચોમખી રોનારા લોક ત્યાઆ પાહીં નીંગી યેના
\v 6  એન ત્યાહેં ત્યાહા ગુના કોબુલ કોઅઈન યાર્દેન નોયેમાંય ત્યાપાંઅરે બાપ્તિસમાં લેદાં
\v 7  જોવે ત્યેં ફરશીયાહન એન સાદુકીયાહા માંઅને ખુબૂજ જાંઅહાલ બાપ્તિસમા હાટી ત્યાપાંય યેતા દેખીન ત્યેં ત્યાહાન આખ્યાં, “ઓ હાપા પીલકાહાંય, તુમાહાન કુયેં આખી દેનાં કા યેનારા સિકસેપાંઅને નાહાયા?
\v 8  યાહાટી તુમા મોન બોદલા કા હારાં ફળ દા;
\v 9  એન પોતે મોનમાંય એહેં નાંય વિચાર કોઅનાકા આબ્રાહામ આપહે આબહો હેય; કાહાકા તુમાહાન આંય એહેં આખતાહું કા,પોરમેહર આબ્રામાહાટી યા દોગડાહા પાઅને ત્યાહાટી પોહો ઊબજાડી હોકહે
\v 10  એન આમી જાડા થુડાપાંય કુરાડાં થોવલાં હેય, યાહાટી કા જીં-જીં જાડ હારાં ફળ દેય નાંય, તીં ખાંડીન આગ્યેમાંય ટાકલાં જાઈ
\v 11  “આંય તે તુમાહાન મોન બોદલાં હાટી બાપ્તિસમાં દાઅહું, પેન જો માંઆ પહાલારે યેહે, તો માંઆ કોઅતો હોગો તાકાતવાન હેય: ત્યા વાંઅણે ઉસાલના હોગી માંઆ લાયકાત નાંય હેય એન તો તે તુમાહાન પવિત્ર આત્મા એન આગ્યેમાંય બાપ્તિસમાં દી
\v 12  ત્યાઆ હૂપડાં ત્યા આથામાંય હેય,એન તો ત્યા ખોળાં હારકોંય ચોખાં કોઅરી, એન ત્યા ગોંવ તો કોઠરામાંય બેગા કોઅરી, પેન બારીક કૂટારાં નાંઈ ઊલાય ઓહોડ્યે આગ્યેમાંય ટાકીન બાળી
\v 13  તોવે ઈસુ ગાલીલ માંઅરે નીંગીયો એન યાર્દેન નોઈયે કાઠાવોય યોહાન થી બાપ્તિસમાં લાંઆહાટી યેનો
\v 14  પેન યોહાન એહેં આખીન ત્યાલ રોકાં લાગ્યો કા, “માન તે તોઓ આથે કોંય બાપ્તિસમાં લેઅના ગરાજ હેય, એન તું તે માંઆ પાંય યેનહો?”
\v 15  ઈસુવેં ત્યાલ ઓ જાવાબ દેનો કા, “ધાર્મિકતા પૂરી કોઅના હેય” તોવે ત્યેં ત્યાઆ ગોઠ માની લેદી
\v 16  એન ઈસુ બાપ્તિસમાં લેઈન તારાતુજ પાંઅયામાંઅરે મેરે નીંગ્યો તોવે, ત્યાહાટી જુગ ખોળાઈ ગીયો,એન ત્યેં પોરમેહરા આત્માલ કબુતરા રૂપામાંય ત્યાઆ ઊપે યેતાં દેખ્યાં
\v 17  એન એએયાં, જુગામાંય ઓહડો આવાજ જાયો કા: “ઓ માંઆ માયાળો પોહો હેય,એન યાબોદાલ આંય ખુબૂજ ખુશ હેતાંઉં”
\c 4
\p \v 1  તોવે શૈતાના ઈસુ પરિક્ષા ઓરા યાહાટી દેવા આત્મા જંગલામાંય લેય ગીયો  
\v 2  એન તાં ચાળીહી દીહી એન ચાળીહી રાત ઉપાહા કોઅયો, ત્યા પાસે ત્યાલ ખૂબ બુખ લાગી
\v 3  તોવે પરિક્ષાકોઅનારા ત્યાંપાંય યેયન ત્યાલ આખ્યા કા “તું પોરમેહરા પોહો ઓરી તે આખ કા યા ડોગળા બાખ્યો બોની જાય !” 
\v 4  ઈસુય જાવાબ દેનો કા “લિખલા હેયે કા માઅહુ ફક્ત બાખ્યે કોયજ નાંય , પેન પોરમેહરા મુયામાઅને નિગનારા બોદા વોચાનેહે કોય જીવતા રોઅરી 
\v 5  પાસે શૈતાના ત્યાલ ચોખ્ખા શહેરા યેરૂશાલેમમાંય લેઅય ગીયોએન દેવળા સેડાવોય ત્યાલ ઊબો કોઅયો
\v 6  એન ત્યાલ આખ્યા “તું પોરમેહેરા પોહો ઓરી તે સોતાહાલ નીચે તોડીપાડ, કાહાકા લિખલા હેય કા તો ત્યા સ્વર્ગ દુતહાલ તો હાટી ઊકુમ કોરી, એન તો પાગ દોગડાવોય આફળાય નાઈ ત્યાહાટી ત્યા આથાવોય જેલી લેઅરી
\v 7  ઈસવેય ત્યાલ આખ્યા કા “એહકોય બી લિખલા હેય કાઅ પોરમેહર તો દેવ ત્યા પરિક્ષા કોઅહે માં !”
\v 8  તોવે શૈતાના  ત્યાલ એક મોઠા ડોગા ઊપે લેઅય ગીયો એન દુનિયામાઅને બાદે રાજ્યે એન ત્યાહા મોઠાપોણ ત્યાલ દેખાડી
\v 9  એન ત્યેય ત્યાલ આખ્યા કા “જો તું મા પાગે પોડીન ભક્તિ કોઅહે તે આપ ઈ બાદાજ તુલ દેય દીઅહી!”
\v 10  તોવે ઈસવેય ત્યાલ આખ્યા, “ઓ શૈતાન દુર ઓય જો કાહાકા લિખલા હેય તુ પોરમેહેર તો દેવ ત્યા પાગે પોડ એન ફક્ત ત્યાજ ભક્તિ કોઓ 
\v 11  તોવે શૈતાના  ત્યા પાઅને જાતો રીઅયો, એન એઅયા, સ્વર્ગદુત યેયન ત્યા ચાકરી કોઅતા મુડ્યા! 
\v 12  જોવે તો વોનાયો કા યોહાન બાપતિસ્મા દેનારો દોવાઈ ગીયહો,તોવે તો ગાલીલમાંય જાતો રીઅયો
\v 13  એન તો નાશરેતાલ છોડીન તો જેબુલુન એન નાફાતાલી દિવાડામાંય નોઅયે કિનારે તા જાયન રા લાગ્યો
\v 14  ઈ યાહાટી જાયા કા યાશયા ભવિષ્યવક્તા વ્દ્દારા આખલા આતા તી પુરા ઓઅય
\v 15  જેબુલુન એન નાફાતાલી મુલખ, નોઅયે કિનારાવોય યોરદન નોઅયે ત્યે મેરે પારકા લોકહા ગાલીલ
\v 16  જે લોક આદારામાંય બોઠલા આતા ત્યાહાય મોઠો ઊજવાળો દેખ્યો એન મોરાણા મુલખામાંય એન છાવડીયેમાંય બોઠલે આમે ત્યાહાવોય ઊજવાડો ચોમક્યો
\v 17  ત્યેજ વેળાથી ઈસવેય પ્રચાર કોઅના એન ઈ આખતો લાગ્યો કા પશ્યતાપ કોઅયા કાહાકા હોરગા રાજ્ય પાહી યેનહા !”
\v 18  પાસે તો ગાલીલ નોઅયે કિનારે રોઅયન જાવ આતો તોવે, ત્યેય પેત્ર આખેત તો શિમોન એન ત્યા બાહા આંદ્રિયો યા બેની બાહાહાલ દોરીયામાંય જાળ ટાંકતા દેખ્યા: કાહાકા ત્યા માસેલ દોઅનારા આતા
\v 19  ઈસવેય ત્યાહાલ આખ્યા કા તુમા માઆ પાહાલારે યા તુમહાન આંય માઅહે દોઅનારો બનાડીહી
\v 20  તોવે ત્યા તાબાડાતોડ જાળ છોડી દેઈન ત્યા પાહાલારે ચાલતા મુડ્યા
\v 21 એન તાઅરે આગાડી જાઈન ત્યેય બીહરા બેન બાહા ત્યા તે જોબઈ પોહો યાકુબ એન ત્યા બાહા યોહાન ત્યાહા આબોહો જોબઈ યા આરે ઊડીયેમાંય ત્યાહા જાળ હાંદતા દેખ્યો એન ત્યેય ત્યાલ હાદયા 
\v 22  પાસે ત્યા તાબાડતોડ ઊડીયાલ એન આબહો પાહાલ છોડી દેઈન ત્યા પાસલારે ગીયા એન ત્યા ચેલા જાયા
\v 23  પાસે ઈસુ આખા ગાલીલ દેશામાંય  યહુદી લોકહા સોબાયે ઠિકાણામાંય હિકાડતો એન દેવા રાજ્યા હારી ગોઠ આખતો એન લોકાહામાંય બાદેળત્યા રોગ હોગે જાત્યે જાત્યે દુ:ખે હારે કોઅતો ફિરયો
\v 24  એન ત્યા બદાલ બાતમી આખા સુરીયા આખા દેશામાંય ફેલાય ગીયી, તોવે જ્યા દુ:ખી આતા જ્યાહાલ જુદા જુદા જાત્યા રોગ એન દુ:ખે લાગલે એન જ્યાહાલ બુત લાગલા, મિરગ્યે લોખવાવાળે આતે એન ત્યા બોદાહાલ ત્યાહાય ત્યાપાય લેય યેને એન ત્યેય ત્યા બાદા દુખ્યાહાલ હારે કોઅયે
\v 25  પાસે ગાલીલ દકોપોલી, યેરૂશાલેમ, યહુદીયા એન યોર્દન નોયે ત્યે કાન્યે મુલખામાને લોકાહા ટોળાટોળાજ ત્યા પાહાલારે ચાલતા મુડ્યાં
\c 5
\p  \v 1 તો તી ગીર્દીલ એઅઈન ડોગાવોય ચોડી ગીયો, એન જોવે બોહી ગીયો તોવે ત્યાંઅ દાસ ત્યાઆ પાહી યેના
\v 2  એન તો ત્યાઆ મુંય ઉગડીન ત્યાહાન ઓ પ્રચાર કોરાં લાગ્યો કા:
\v 3  “ધન્ય હેય જયેં મોનાઆ ગરીબ હેતેં, કાહાકા હોરગા રાજ ત્યાહા હેતાં
\v 4  “ધન્ય હેય જયેં, શોક કોઅતેહેં કાહાકા ત્યેં શાંતી પામી
\v 5  “ધન્ય હેય જયેં, નમ્ર હેતેં કાહાકા ત્યેં દોરતી અધિકારી ઓઅરી
\v 6  “ધન્ય હેય જયેં, ધર્મા બુખેં એન પીહ્યેં હેતેં, કાહાકા ત્યેં તૃપ્ત કોઅલેં જાઈ
\v 7  “ધન્ય હેય જયેં, દયાળુ હેતેં, કાહાકા ત્યાંહાવોય દયા કોઅલી જાય
\v 8  “ધન્ય હેય જયેં, જ્યાહા મોન ચોખેં હેતેં, કાહાકા ત્યેં પોરમેહરાલ એઅરી
\v 9  “ધન્ય હેય જયેં, મેળાવનાંરેં હેય,કાહાકા ત્યેં પોરમેહરા પોહેં આખાયી
\v 10  “ધન્ય હેય તુમા, જયેં ધર્માં લેદે સતાવણી પામતેહેં કાહાકા હોરગા રાજ ત્યાહા હેતાં
\v 11  “ધન્ય હેય તુમા, જોવે માંઅહું માંઆ લેદે તીં આપમાન કોઅરી, એન સતાવણી કોઅરી એન જુઠાં બોલી બોલીન તુમેહે વિરૂદમાંય બોદી રીત્યે ખોટ્યો ગોઠયો આખરી
\v 12 તોવે આનંદિત એન આનંદ એન મગન કોઅરા, કાહાકા તુમેહે કોરે હોરગા માંય મોઠો બોદલો હેય ત્યાહાટી કા ત્યાહાપાંય ત્યાઆ ભવિષ્યવક્તાહાન જ્યા તુમેહે થી પેલ્લાં આતેં ત્યાહાંય તીજ રીતી થી સતાવણી કોઅયી
\v 13  “તુમા દોરતી મીઠાંઆ હેતેં; પેન મીઠાઆ સ્વાદ બોગડી જાય, તોવે ત્યાલ કોઅહી ચીજે કોઈ ખારાં કોઅહા? પાછેં તીં કાંઈજ કામ્યા નાંય, સિવાય યા કા ત્યાલ બારે ટાકી દેયના એન માંઅહાં પાગા તોળે છુંદયાં સિવાય કાઈજ કામા નાંય
\v 14  તુમા જોગા ઉજવાડો હેતેં જીં શેઅરે ડોગાવોય વસલાં હેય તીં દોબી નાંય શકે
\v 15  એન લોક દીવો હિલગાડીન ત્યાલ માચા તોળે નાંય થોવે પેન ત્યાલ ઊપે થોવતેહેં, તોવે ત્યાઆ કોંઈ બોદા માંઅહાં હુદી ઉજવાડો પોંઅચી 
\v 16 ત્યાઆ પૂરમાણેં તુમેહે ઉજવાડો  માંઅહાં હુંબુર ચમકે કા ત્યેં તુમેહે હારેં કામેં એઅઈન તુમેહે આબોહો, જો હોરગામાંય હેય, સ્તુતિ કોઅરી
\v 17  “ઈં માં હોમજાહા, કા આંઈ નિયમશાસ્ત્ર યાભવિષ્યવક્તા શાસ્ત્રાલ નાશ કોઅરાં યેનાહા, આંય નાશ કોઅરાં નાંય,પેન પૂરાં કોઅરાંયેનહો
\v 18  કાહાકા આંય તુમાહાન ખોરાં આખતાંહું કા જાંઉં હુદી જુગ એન દોરતી પૂરી નાંઈ ઓઅરી તાંઉં હુંદી નિયમશાસ્ત્રા માંઅને એક કાનો યા એક માત્રા બી પુરા એઅયા વગાર નાંય જાતાં રોઈ
\v 19  યાહાટી કા જીં કાદાં ત્યાઆ હાની સે હાની આગના માંઅને યોક બી તોડી ટાકે,એન તેહેંકોન લોકાહાન તેહેંજ હિકાડે, બાકીતીં હોરગા રાજમાંય બોદાહા કોઅતી હારાં ગોણાયી
\v 20  કાહાકા આંય તુમાહાન આખતાહું, કા પેન તુમેહે હારેં કામે શાસ્ત્રી એન ફરુશીહ્યાં કારે કામે વોદારી નાંય એઅરી, તે તુમા હોરગા રાજમાંય કોવેજ નાંય જાય હોકાહા
\v 21  “તુમા વોનાય ચુકલેં  હેય, કા આગલા જમાના લોકહાન આખલાં આતાં કા ‘માંઆઈ નાંય ટાકના એન જો કાદો માંઆઈ ટાકી ત્યાલ કોચરીમાંય શિક્ષા પાત્ર ગણવામાંય યી
\v 22  બાકી આંય તુમાહાન આખતાંહું કા જીં ત્યાઆ બાહાવોય ગુસ્સો કોઅરી, ત્યાલ કોચરી માંય સજા દેવામાંય યી, એન જીં કાદા ત્યાઆ બાહાલ આળહ્યાં આખરી ત્યાલ મોઠી સબાયેમાંય સજા દેવામ યી; નરકા આગી સજા દેવામાંય યી
\v 23  યાહાટી કા તું પોતાના દાન વેદીવોય લિયે, એન ત્યાઆ તું યાદ કોઅહે, કા તીં બાહા મોનામાંય તોઓ હાટી કાંય વિરૂદ હેય
\v 24  તોવે તું તીં દાન વેદીયે હામે છોડી દે, એન જાયન પેલ્લાં પોતાના બાહા આરે હોમજી લાં જો એન તોવે યેઈન તીં દાન અર્પણ કોઅ
\v 25  જોવે તું તીં વિરોદી આરે વાટીમાંયજ હેય ત્યાઆ આરે માહાર હોમજી લે, એહેં નાંય બોને કા તુલ તીં વિરોદી ઓદીકારાલ દેય દે,એન તુલ જેલેમાંમાંય ટાકવામાંય યી
\v 26  આંઈ તુલ ખોરાં આખતાંહું કા જાઉં હુદી યોક યોક પોયહા નાંય ચુકાડે, તાંઉં હુદી તું તાંઅને છુટી નાંય હોકહે
\v 27  “તું વોનાઈ ગીઈલો કા તુમહાન આખના હેય કા,વ્યભીચાર મા કોઅહા
\v 28  બાકી આંય તુમાહાન આખ્તાહું કા જીં કાદાં થેઅયે વો ખારાબ નોજાર ટાકહે તીં ત્યાઆ મોનામાંય વ્યભિચાર કોઈ ચુહ્યાં
\v 29  અગર તોઓ જેંવો ડોળો તુલ દોગો દી,તોવે ત્યાલ કાડીન ટાકી દેકાહાકા તોઓ હાટી ઈંજ હારાં હેયકા તો આંગા માંઅને યોક આંગ નાશ ઓઅઈ જાયએન તોઅ પૂરાં આંગાલ નરકામાંય નાંય ટાક્યાં જાય
\v 30  બાકી તોઓ જેવો આથ તુલ દોગો દી,તોવે ત્યાલ કાપીન ટાકી દેજે,કાહાકા તોહાટી હારાપ હેતાં કા તોઓ આંગામાંને યોક ભાગ નાશ ઓઈ જાય એન તીં પૂરાં આંગાલ નરકામાંય  નાંય ટાકવામાંય યી
\v 31  “ઈં બી આખવામ યેનેલ કા, ‘જીં કાદાં પોતે થેયેલ ફારગુતી દાંઆ માંગહે ત્યેઅલ ફારગાતી દેય’
\v 32  પેન આંય તુમાહાન ખોરાંજ આખતાંહું કા જીં કાદાં પોતા થેયેલ વ્યભીચારા સિવાય કોઈ બીજા કારણ થી ફારગાતી દેય, એન જીં યા કોંય છોડી દેનલી આરે વરાડ/લગ્ના કોએ, તીં વ્યભિચાર કોઅહે
\v 33  “પાછેં તુમા વોનાઈ ગીઅલેં હેય કા આગલા જમાના લોકાહાન આખલાં આતાં કા, ‘જુઠી કસામ  માં કાહા, પેન પ્રભુ હાટી ખાય કસામ પૂરી કોઅના
\v 34  પેન આંઈ તુમાહાન ખોરાંજ આખતાંહું કા, કોવેજ કસામ નાંય ખાઅના; નાંય તે હોરગા, કાહાકા તીં પોરમેહરા સિંહાસન હેય;
\v 35  નાંય દોરતી, કાહાકા તીં પાગહા ચૌકી/ પાયાસન હેય; નાંય યેરુશાલેમાં કાહાકા તીં મોઠા રાજા શેઅર હેય;
\v 36  પોતાના ટોલપા બી કસામ મા ખાહે કાહાકા તું એક કીંહ્યાલ બી ઉજળો નાંય, કા નાંય કાળો કોઈઅ હોકતોહો
\v 37  પેન તુમેહે ગોઠ ‘હાં ને હાં’, નાંય એટલે નાંય’ રોય; કાહાકા જીં કાંઈ ત્યાથી વોદારે એહેંજ, ઓએ તીં ખારાબ રીતી કોંય ઓઅહે
\v 38  “તુમા વોનાઈ ગીઈલેં હેતેં કા,આખલાં આતાં કા, ‘ડોળા બદલે ડોળો, એન આથા બોદલે આથ
\v 39  પેન આંય તુમાહાન ઈંજ આખતાંહું કા તોઓ સામનો કોઆ; પેન જીં કાદાં જમણા ગાલાવોય થાપડે કોંઈ ઠોકે, તીં બીજો ગાલ બી ફીરવી દેય
\v 40  પેન તોઓ વોય આંગા બદનામ કોઈન તો ડોગલેં માગે તોવે, ત્યાલ ડોગલેં બી લીલાં દેજે
\v 41  જીં કાદાં યોક કિમી લીઈ જાય,તો ત્યાઆ આરે બેન કિમી દુર ચાલી જાજે
\v 42 જીં કાદાં તોઓ વોય માંગે ત્યાલ તું દે,એન જીં કાદાં તોઓવે ઉસના માંગે ત્યાલ મુંઈં માં ફિરાવતો
\v 43  તુમા વોનાય ગીઈલેં હેય કા, તું પોતા પોડોસી આરે પ્રેમ રાખજે એન તોઓ દુશમાન વોય પ્રેમ કોઓજે
\v 44  પેન આંય તુમાહન આખતાંહું કા પોતા દુશમાન આરે પ્રેમ રાખજે એન સતાવણી કોએત ત્યાહા હાટી પ્રાર્થના કોઅજા,
\v 45  ત્યાઆ થી તું તોઓ હોરગા માંઅને આબા પોહો બોનહે કાહાકા તો હારા એન માઠાં બેન્યાહાવોય દિહી ઉગાડહે, એન ધર્મી એન અધર્મી વોય તો પ્રેમ પ્રગટ કોઅહે
\v 46  કાહાકા જર તું તોઓ પ્રેમ રાખનારાવોય પ્રેમ રાખહે, તોવે ત્યા કાય બોદલો મિળી? કાંય કર લેનારો બી એહેંકોંય નાંય કોઅરી કાં?
\v 47  ‘બાકી તું તોઓ બાહાવોયજ તું સલામ કોઅતોહો તે કેસેને મોઠાં કામ કોઅતોહો? કાંય બીજી જાત બી એહેંકોંય નાંય કોઓય કા?
\v 48  ત્યાહાટી જોજે કા તુમા સંપૂર્ણ બના,જેહેંકોંય તુમેહે હોરગા માંઅને આબોહો સંપૂર્ણ હેય    
\c 6
\p  \v 1 “ચેતી જાયા! તુમા લોકાહાલ દેખાડાહાટી ભક્તી મા કોઅહા નાય તે હોરગામાંઅને પોરમેહરા પાંઅને કાયબી ફળ નાંય મીળી”
\v 2  “યાહાટી જોવે તું દાનધર્મ કોએ, તોવે અમથો મા આખતો, જેહેંકોય બીજા ડોંગ્યા, બાજારામાંય એન ગલીયેમાંય કોઅતાહા, કાહાકા લોક ત્યાહા વાહાવા કોએ, પેન તુમાહાલ આંય હાચુલ આખતાહું કા ત્યા ત્યાહા બદલો પામી ચ્યુક્યાહા
\v 3  પેન તું જોવે દાનધર્મ કોએ તોવે તો ડાબો આથ જી કોઅહે તીં હિદા આથાલ ખોબાર નાય પોડે
\v 4 યાહાટી કા તો જી દેનલા દાન દોબલા રોય, તોવે તો હોરગામાંયને પોરમેહર જો દોબીન દેખેહે તો તુલ પ્રતિફળ દી,
\v 5  “જોવે તું પ્રાર્થના કોએ, તોવે તું બીજા ડોંગ્યાહારખો મા કોઅહે, કાહાકા લોકાહાલ દેખાડાહાટી ત્યા લોક દેવાળામાંય એન સોડકેવોય ઉબારોયન પ્રાર્થના કોઅના ત્યાહાલ હારાં ગોમેહે, આંય તુમાહાલ આખહુંક ત્યા લોક તે ત્યાહા બોદલો ત્યા પામી ચુક્યાહા
\v 6  “પેન તું જોવે પ્રાર્થના કોઅહે, તોવે તો બંદ ખોલીમાંય જાયન બાઅણા બંદ કોઅઈન તો, જો હોરગામાંય રોનારો પોરમેહેર જો નાંય દેખાય ઓહડે જાગે હેય ત્યાલ પ્રાર્થના કોઓ, તોવે તો નાંય દેખનારો આબોહો તુલ ફળ દી
\v 7   પ્રાર્થાના કોઅતી વેળે અન્ય જાતી લોકહા હારકા બડ-બડ મા કોઅહા, કાહાકા ત્યા  હુમાજતાહા કા આમા વદારે બોલહું તોવે તો વોનાઈ
\v 8 ત્યા હાટી તુમા ત્યાહા રોકા મા બનહા, કાહાકા તુમેહે આબોહો તુમહાલ કોહડા ગરાજ હેય ઈં તુમે આબોહો, તુમા ત્યાપાય માગા પોયલાંજ જાંઆઈ લેહે,
\v 9  “યાહાટી તુમા ઓહડી પ્રાર્થના કોઆ; ઓ આમે આબા, તું હોરગામાંય હેય; તો નાવ પવિત્ર માનલા જાય
\v 10  “તો રાજ્ય યેય તો મોરજી જેહેકોય હોરગામાંય પૂરી ઓઅહે; તેહકોય દોરત્યેવોય બી ઓય
\v 11  ‘આજ્યા દીહાપુરતી બાખે આજે આમાહાલ દે’
\v 12  ‘એન જેહકોય માયેમાં દુશ્માનાહાલ માફ કોઅયા તેહકોય તુંબી આમે ગુનાહા માફ કોઓ
\v 13  ‘આમાહાલ પરિક્ષા માંય મા ટાકહે, પેન ખોટા કામાથી બચાડ;(કાહાકા રાજ્ય એન પરાક્રમ એન મહિમા ઈ કાયામ તોંજ હેય’ આમેન)
\v 14  “યાહાટી કા તુમા માંઅહા ખોટા કામહા માફી કોઅહા તોવે તુમે હોરગ્યામાંને આબહોબી તુમાહાલ માફી દી,
\v 15  જોવે તુમા બીજા માંઅહાલ હોરગામાયને આબહોબી તુમાહાલ ગુના માફ નાય કોરી
\v 16  “જોવે તુમા ઉપાહા કોએ તેં ડોંગ્યાહારખા તુમે ચેહરા મા રાખહા કાહાકા ત્યા લોક આમા ઉપાહા હેજે એહે આખાંહાટી ત્યાહા ચેહરા ઉતાડતાહા આંય તુમાહાલ નોક્કીજ આખહું કા ત્યાહાલ ત્યા ફળ મીળી ગીયહાં”
\v 17  પેન જોવે તુમા ઉપાહા રાખે તોવે આપેહે ટોલપ્યેલ તેલ લાવ એન તો મુંય દોવજે
\v 18  યાહાટી કા લોક તો ઉપાહા જાંએ યાહાટી નાય પેન તો આબહો જો નાય દેખાનારો આબહો જો તુલ દુબીન એઅહે તો તુલ ફળ દી
\v 19  “આપહે હાટી દોરત્યેવોય ધન મા બોઈ થોવહા, કાહાકા ત્યાલ ઉદાડા ગોંજ(કીટ) લાગીન બઘદેહે એન ત્યાલ બાંડ ગુંઉ ફોડીન ચોરી કોઅતાહા! 
\v 20  પેન આપેહે હાટી હોરગામાંય ધન(મિલકાત) યોકઠાં કોઅયાં, જા ત્યાલ ઉદાડા નાય ખાય ગોંજ નાય લાગે એન ચોર યેયન ચોરી બી નાય કોએ
\v 21  કાહાકા જા તી ધન (મીલાકાત) તા તો મોન બી લાગલા રોય
\v 22  “આખા શરીરા દીવો ડોળો હેય; યાહાટી તો ડોળા નોજાર ચોખ્ખી રોય તોવે તો આખા શરીર ઊજવાડા ઓરી
\v 23  “પેન તો ડોળા નોજાર ખોટી ઓરી તે તો આખા શરીર આંદારા ઓરી, યાહાટી જો ઉજવાડો હેય તો આંદારા રોય તોવે તી આંદારા કોલા મોઠા!
\v 24  “કાદોબી માંઅહું બેન દોણહ્યા ચાકરી નાય કોએ, કાહાકા તો યોકા વિરૂદ કોરી ને બીજાલ માયા કોઅરી, નાચતે યોકા આરે હારો ચાલી ને બીજા આરે નાય હારો ચાલી, તુમા પોરમેહરા એન મિલકાત યા બેન્યાહા ચાકરી નાય કોઅય?
\v 25  “યાહાટી આંય તુમાહાલ આખહું કા આપે જીવા કાળજી મા કોઅહા આમા કાય ખાઉં એન કાય પીયહું; પાસી આપે શરીરામાંય કાય પોવહું, કાય જીવ ખાઅના કોઅતા, એન શરીર ફાડકાહા કોઅતા વોદારે કિંમત્યા નાંય હેય કા? 
\v 26  જુગામાન્યા ચીડહા એસે નોજાર કોઅયા! ત્યેં પોએત નાય, એન વાડેત નાય, એન નાયતે બોદડ્યેમાંય થોવેત નાય તેરૂબી હોરગામાંઅને આબહો ત્યાહાલ ખા દેહે કાય તુમા ત્યાહા કોઅતા ડિગા કિંમત્યા નાય હેય કા?
\v 27  તુમાહામાંય કું હેય જો પોતે ચિંતા કોઅઈન યોક આથબી પોતાની ઉંમાર બો વોદારી કા?
\v 28  “એન ડોગલાહાટી કાહા ચિંતા કોઅતાહા? જાડ્યેમાંઅને ફૂલજાડવા તુમા દિયાન કોઆ ત્યે કેહકોંય વોદતેહેં, ત્યેં કાય મેહનાત નાય કોએત, એન ત્યે હૂત કાતેત બી નાય
\v 29  તેરૂબી આંય તુમાહાલ આખહું કા સુલેમાન રાજાબી ત્યા ઓલીબાદી મિલકાત આતી તેરૂબી ત્યાંય ત્યાહારોકે ફાડકે પોવલેં નાય
\v 30  ત્યાહાટી પોરમેહર જી રાનામાયને ચારો હેય તી આજે હેય ને કાલે વાડીન આગ્યેમાંય ટાકી દી, ઓહડાલ તો ફાડકે પોવાડેહે તે ઓ નાય બોરહો થોવનારાહાંય તુમાહાલ તો યા કોઅતા વોદારે હારા નાય પોવાડી કા?
\v 31  “યાહાટી તુમા ચિંતા કોઅઈન ઈં મા આખહા કા આમા કાય ખાઉં કાય પીયહું, એન કાય પોવહું 
\v 32  કાહાકા દુનિયા લોક યે બાદ્યે ગોઠયો હોદતાહા, પેન હોરગ્યામાયને આબહો જાંઅહે કા તુમાહાલ કાય જોજેહે”
\v 33  યાહાટી તુમા પોયલા હોરગ્યા રાજામાયને વાના એટલે ત્યા રાજ્ય એન હારા કોઅના ઈં તુમા કોઆ તોવે તુમાહાલ દોરત્યાવોર્યા બાદા વાના મીળી જાય
\v 34  યાહાટી હાકાળ્યા ચિંતા મા ઓઅહા, કાહાકા હાકાળી ચિંતા હાકાળ કોઆ; આજ્યા દિહા દુખ આજ્યા હાટીજ હેય
\c 7
\p  \v 1 તુમા બીહરાવ દોષ માં લાવહા યાહાટી કા તુમાહાવ બી કાદો દોષ નાંય લાવે
\v 2  કાહાકા જયે પૂરમાંણેં તુમા દોષ લાવતેહેં ત્યેજ પૂરમાંણેં તુમાહાવ હોગાં દોષ લાવામ યી; એન જયે માપે કોંય તુમા માપી દાહા,ત્યેજ માપેકોંય તુમાહાન હોગાં માપી દેવામ યી
\v 3  “તું કાહા તોઓ બાહા ડોળામાંય હુકળાં એએતોહો, એન તોઓ પોતે ડોળાહામાંય તીં હુકળાં કાહા નાંય દેખાય?
\v 4  એન તોઓજ ડોળહામાંય હુકળાં હેય, તે તું પોતે બાહાલ કેહેંકોન આખી હોકતોહો, કા ‘માંઆ પાંય યે તોઓ ડોળામાંઅનેં  આંય હુકળાં કાડી દાહું?’ 
\v 5  ઓ ડોંગ્યા, પેલાં તોઓ ડોળામાંઅરે હુકળાં કાડી ટાક, પાછેં તોઓ બાહા ડોળામાઅરે હુકળાં કાડાં હાટી તુલ હારકોઈન એએઈન કાડતાં યેઅરી
\v 6  જીં ચોખાં તીં કુત્રાહાલ દાહા મા,એન મોત્યેં ડુકરાહાં આગાડી ટાકહા માં; ટાકાહા તે ત્યેં પાગહાતોળે ત્યાહાન સુંદી ટાકી એન ઉલટીન તુમાહાન ફાડી ટાકી
\v 7  ‘માંગાહા તે તુમાહાન દેવામ યેઅરી;હોદાહા તે તુમાહાન જોડી; ઠોકાહા તે તુમેહેહાટી ઉગાડી દેવામ યી:
\v 8  કાહાકા જીં કાદાં માંગહે, ત્યાલ મીળહે; એન જીં હોદહે, ત્યાલ જોડહે; એન જીં ઠોકહે,ત્યાહાટી ઉગાડી દેવામ યેહે
\v 9  “તુંમાંહામાંય ઓહડાં કોઅહાં માંઅહું હેય કા, ત્યાઆ પોહો ત્યાપારે બાખેમાગે,તે તો ત્યાલ દોગાડ દેય?
\v 10  એન માંસલેં માંગેં, તે તો ત્યાલ હાપડાં દેય?  
\v 11  એન તુમા ખારાબ હેય, તેરી તુમેહે પાંહાહાંન તુમા હારયોવસ્તુ દાંઆ માંગતેહેં, તે તુમેહે હોરગામાંઅરે આબોહો ત્યાપાંય જયેં માંગતેહેં ત્યાહાન હારી કાહા નાંયદેય?
\v 12  યાહાટી લોક તુમેહે આરે જેહેંકોન રાંઆ જોજે ઓહોડી તુંમેહે મોરજી ઓરી તે,તુમા હોગા ત્યાહા આરે તેહેં કોનુંજ 
\v 13  “હાકડાં બાંઆમાંઅરે જાજા,કાહાકા નાશા એસે જાનારાં બાઆં પોઅળાં હેય એન ત્યા વાટ હિદીજ હેય; એન ત્યામાઅરે માજા જાનારેં ખુબૂજ જાંએં હેતેં
\v 14  કાહાકા જીવના એસે જાયના બાઆં હાકડાં એન વાટ હાકડી /કઠીણ હેય; એન જ્યાહાન તી વાટ સાપડેહેત્યા થોડાજ હેતા   
\v 15  “ઠોગ ભવિષ્યવક્તા પાંઅને હાચવીન રોયા, જ્યા મેંડાહા વેહાલેઈન તુમેહે પાંય યેતાહા,પેન મજામાંય ફાડીન ખાય ટાકનારેં જાનાવોરેં હેય
\v 16  ત્યાહા કામાહાવોઅરે તુમા ત્યાહાન વોળખી લાહા કાય ત્યા લોક જાડીયેમાંઅરે દારાખેં એન કાટાહા જાડાહા પાંઅરે આંજિર તોડતેહેં કા?
\v 17  એન યેજ પૂરમાંણેં હારાં જાડ હારાં ફળ દેહે એન ખારાબ જાડ ખારાબુજ ફળ દેહે
\v 18  હારા જાડાલ ખારાબ ફળ નાંય લાગે, એન ખારાબ જાડાલ હારાં ફળ લાગેજ નાંય
\v 19  જીં જીં જાડ હારાં ફળ દેય નાંય, તીં ખાંડીન આગ્યેમાંય ટાકી દેવામ યી
\v 20  યેપૂરમાંણે તુમા ત્યાહાન ત્યાહા ફળા કોંય વોળખી લાહા 
\v 21  “જયેં માન, ‘ઓ પ્રભુ! ઓ પ્રભુ!’ એહેં આખતેહેં, ત્યાહામાઅરે બોદેંજ જાંએં હોરગા રાજમાંય નાંય જાય હોકી,પેન તોજ જાય હોકી જો માંઆ હોરગ્યા આબાહા આખલ્યે પૂરમાંણે ચાલહે
\v 22  એન ત્યે દિહી ખુબૂજ જાએં માન એહેં આખરી, ‘ઓ પ્રભુ, ઓ પ્રભુ, આમહાંય તે તોઓ નાવેં ભવિષ્યવાણ્યો કોઅયેલ, એન તો નાવેં કોંય બુતડાહાંન આમાહાંય નાંય કાડયેલ કા, એન તો નાવેં આમાહાંય ખુબૂજ મોઠેં નોવાઈયે કામેં નાંય કોઅયેલ કા?
\v 23  તોવે આંય ત્યાહાન ચોખાંજ એહેં આખહીં, કા ‘માંયેપાંઅને નીંગી જા’
\v 24  “યાહાટી કા જો કાદો માંઆ ગોઠ વોનાઈન માનહે, તો ત્યા ઉશારી માંઅહાં રોકો નિગરી કા જીં માંઅહું ત્યાઆ ગુંઉં ખોલકડાવો બાંદહે
\v 25  પાછેં પાંઈ પોડયો, નયાડો યેનો એન વેડાં ચાલે, એન તીં ત્યા ગાંઆલ જાઈ ઠોકાઈયે, તેરું હોગાં તીં ગુંઉં નાંય પોડે,કાહાકા ત્યાઆ ગાંઆ પાયો ખોલકડાવોય બાંદલો આતો
\v 26  પેન જો કાદો માંઆ આખલ્યે પૂરમાંણે નાંય ચાલે તો ત્યા ગેલા માંઅહાં રોકો રોઅઈ કા જયેંય ત્યાઆ ગુંઉં રેટાવોય બાંદહ્યાં
\v 27  પાછેં પાંઈ પોડયો, નયાડો યેનો, એન વેડાં યેના,એન ત્યાઆ ગાંઆલ જાઈ ઠોઆકાઈયે, એન તીં મૂટી પોડીન નાશ ઓઅઈ ગીયાં”
\v 28  જોવે ઈસુવેં યો ગોઠયો આખી પારવાડયો,તોવે એહેંકોન જાયાં કા ત્યાઆ આખલી ગોઠ વોનાઈન લોકહાન નોવાઈ લાગી
\v 29  કાહાકા તો ત્યા શાસ્ત્રીયાહાં રોકો નાંય હિકાડે પેન ઓદિકારહ્યાં રોકો ત્યાહાન હિકાડે
\c 8
\p \v 1   જોવે તો ત્યા ડોગાવોરે ઊત્યોતોવે એક મોઠી ગીરદી ત્યા પાહાલા ગીયી
\v 2  એન એઅયા એક કોળી ત્યા પાહાય યેયન પાગે પોડ્યો, એન આખ્યા કા ઓ પ્રભુ તો મોરજી આરી તે તુ માન શુદ્દ હારો કોઈ હોકેમો હો !”
\v 3  ઈસુય આથ લાબો કોઅઈન ત્યા આથ દોઅયો, એન આખ્યા, મા મોરજી હેય કા તુ હારો ઓઅઈ જો “ એન તો તારાતુજ કોડળા માને ચોખેં ઓઅઈ ગીયો 
\v 4  ઈસુવેય ત્યાલ આખ્યા એઅ, કાદાલ નાય આખના પેન જાઈન સોતાહાલ યાજકાલ દેખાડ એન જી ભેટ મુસા દ્ધારા ઠરાવલી હેય તી ત્યાલ ચઢાવ યાહાટી કા લોકાહા માટે સાક્ષી બને
\v 5  જોવે તો કાપારનાઊમ મે યેનો તોવે એક મુખ્ય સિપાય ત્યા પાંય યેયન વિંનતી કોઅહે કા, 
\v 6  ઓ પ્રભુ મા ચાકર ગોઅમે લોકવાકોય આજારી હેય તો ગોઅમે પાથારયેવોય પોડલો હેય તો દુ:ખામાંય ખૂબ કાહાહાંય 
\v 7  ત્યે ત્યાલ આખ્યા કા આય યેયન ત્યાલ હારો કોહી
\v 8  મુખ્ય સિપડાય જાવાબ દેનો ઓ પ્રભુ આય યા યોગ્ય નાય હેય કા તુ મા ગોઅમે યેય પેન ફક્ત મુખાવાણી દ્ધારા આખી દે તે મા ચાકર હારો ઓઅય જાઅરી
\v 9  કાહાકા આય બી બીહરા અધિકારા તાબામાઅને માઅહુ હેતાવ એન સીપાય મા આદિન હેય જોવે આય એકાલ આકતાઊ ‘જો’ તોવે તો જાહાય એન બીજાલ આખતાઉ ‘યે’ તોવે તો યેહે એન જોવે મા ચકરલ આખતાઉ ‘ઈ કોઓ’ તોવે તો કોઅહે!”
\v 10  ઈ વોનાઈન ઈસવાલ આચાર્ય ઓઅયા એન જ્યેં ત્યા પાહાલા યાઅવ આથે ત્યાહાલ આખ્યા કા “આંય તુમહાન હાચાજ આખતાહુ કા માયે ઈસ્રાએલમાંય બી ઓઅડા વિશ્વાસ નાય એઅયહો 
\v 11  એન આંય તુમહાન અખતાહુ કા પૂર્વ એન પશ્ચિમ માને ખૂબ લોક યેઈન આબ્રામાં એન ઈસહાકા એન યાકુબા આરે હોરગા રાજ્યા માંય બોહરી
\v 12  પેન રાજ્યા પાહાહાન બાઆ આંદારામાંય ટાંકલા જાય તા રોડના એન દાંત કોકળાવના ચાલી
\v 13  તોવે ઈસુવેય મુખ્ય સિપાડાલ આખ્યા “જો, જોહડો તો વિશ્વાસ હેય તોહડોજ તો હાટી ઓઅરી એન ત્યેજ ઘેડીયે ત્યા ચાકર હારો જાયો
\v 14  યેશુ જોવે પેત્રા ગોઓ ગીયો તોવે ત્યાય ત્યા હાહવેલ જોરાવલી પોડ્લી દેખી
\v 15  ત્યેય તી આથ દોઅયો એન તી જોરા ઊતી ગીયા એન તી ઊઠીન તી ત્યા ચાકરી કોઅતી મૂડી 
\v 16  જોવે હાંજ પોડી તોવે તે ત્યા પાય ખૂબ લોક લેય યેને જ્યાહામાંય દુષ્ટઆત્મા આથી એન ત્યાય ત્યે દુષ્ટ આત્માહાલ ત્યા વચના કોયન કાઢી દેને એન બાદે દુખ્યાહાલ હારે કોઅયે
\v 17  યાહાટી કા જી વચાન યશાયા ભવિષ્યવકતા દ્ધારા આખલા આતા તી પુરા ઓઅઈ ત્યાય પોતે આમે પીડા લેદ્યો એન આમે રોગ પોતાવ લેદા
\v 18  લોકાહા ખૂબ ગીરદી એઅઈન ઈસુય ચેલાહાલ આખ્યા “આપા દોરિયા ત્યે કાની જાતા 
\v 19  પાસે કાદો યોક દોરમા હિકાડનારો ગુરુ યેઈન ત્યાલ આખ્યા “ઓ ગુરુ જી કેસ તુ જાહેતાં આય તો પાસલારે યિહી
\v 20  ઈસુએ ત્યાલ આખ્યાં “કોલાહા દોર હેતા, એન ઊડતા ચીડહા ગોરા હેતા, પેન માઆહા પહાલ ત્યા ટોલપી થોવાં હાટી જાગો નાંય મીળે”
\v 21  બિજો યોક ચેલો આખેહે, પ્રભુ, માન પોયલા માંઆ આબાહાલ ડાટી દાંઆ દે” 
\v 22   પેન ઈસુએ આખ્યાં, “મોઓલાહાન ત્યાહા મોઓલાહાન ડાટાં દે તુ માંઆ પાહાલા ચાલ”
\v 23 પાછં તો ઊડિયેમાંય ચોડિયો એન ત્યા ચેલા બી ત્યા આરે ચોડીયા
\v 24  એન દોરિયામાંય મોઠા તોફાન જાયાં, ઓલાં બાદાં કા ઊડી લાફાહા કોઓઈન બૂડી જાં કોઅહે પેન તો હુઅવતલો આતો
\v 25  તોવે ત્યા પાંય યેઈન, ત્યાહાંય આખ્યાં, “પ્રભુબોચાવ, આમા મોઓઈ ચાલીયા”
\v 26  ત્યેં ત્યાહાલ આખ્યા “ઓ વોછો બોરહો કોઅનારાહાય કાહા બીતાહા તોવે ત્યાય ઊઠીન વેડાલ એન પાંઅયાલ ખિજવાયા એન બાદાં બંદ ઓઅઈ ગીયા
\v 27  એન તેનોવાઈ ઓઅઈન આખતા મુડ્યા કા ઓ ઓહડો કોહો માટડો હેય કા વેડા એન પાંય બી ત્યા ઊકુમ માનતેહેં
\v 28  જોવે તો ત્યે મેરે ગદરેનિયાઅ દેહામાંય ગીયો તોવે બેન માંઅહે જ્યાહાંમ બુત લાગલા આતા તે માહાણામાને નિકળીને ત્યાલ મિળ્યો તે ઓલા કોઠિણ આતા કા ત્યે વાટીમાંને કાદો નાંય જાય હોકે
\v 29  ત્યાહાય બોબલીન આખ્યા ઓ પોરમેહરા પોહા આમહે તો કાય કામ?કાય તુ સમયા પહેલા આમહાલ દુ:ખ દા યેનહો? 
\v 30  ત્યાહાથી  વાહાયોક દુઊઅ યોક ડુકરાહા ટોળો ચોઅયા કોઅય 
\v 31  ત્યા બુતહાય ઈ આખીન ત્યાલ વિંનતી કોઅઈ કા એન તુ  આમહાલ કાડતોહો તે એલા ડુકરાહા ટોળામ દોવાડી દે
\v 32  ત્યે ત્યાહાલ આખ્યા જા એન તે બુત નિગીન ત્યા ડુકરાહામાંય ઊરાઈ ગીયા એને એએયા બાદો ટોળો કિનારા વોઅરે પાંયામાંય પોડી ગીયો એન બુડી મોઅયા 
\v 33  ત્યા ટોળા ગોવાળીયા નાકા એન શેહરામાંય જાઅયન એ બાદયો ગોઠ્યો એન જે બુત આતા ત્યા બારામાંય આખહાલ વોનાડ્યો 
\v 34  તોવે આખા શેહરા લોક ઈસુવાલ મિળા હાટી નીગી યેને, એન ત્યાહાલ એઅઈન વિનંતી કોઅયી કા આમહે હોદ માઅને જાતો રોઓ
\c 9
\p \v 1 પાસો ઉડીયેમાંય બોહીન દોરિયો ઉતીન, પોતા ગાવામાંય યેનો
\v 2  એન એરા માંઅહેં ખાટલામાંય હુવાડીન યોક પાંગળ્યા માંઅહાલ ઈસુવા પાંય લેય યેના ત્યાહા બોરહો એઈન ત્યેં પાંગળ્યાલ આખ્યાં, “ઓ માંઆ પોહા ઈમાત રાખ; તો પાપ માફ ઓઈ ગીયા:
\v 3  તાં કોલાહાક શાસ્ત્રી આતા ત્યાહાંય આખ્યાં “એલો તે પોરમેહરા નિંદા કોઅહે”
\v 4  ઈસુવેં ત્યાહા મોના વિચાર જાંઆઈન આખ્યાં, “ તુમા તુમેહે- તુમેહે મોનામાંય કાહા ખોટા વિચાર કોઅતાહા?
\v 5  કાય આખના હેલા હેય? તોઓ પાપ માફ ઓઈ ગીયા ઈં આખના હેલ્લા હેય, કા ઊઠીન ચાલતો મુંડ ઈં આખના હેલ્લા હેય?
\v 6  પેન યાહાટી જાંઆઈ લા પોરમેહરા પોહાલ દોરત્યેવો માંઅહા પાપહા માફી કોઅના અધિકાર હેય; તોવે ત્યેં પાંગળ્યા માંઅહાલ આખ્યાં કા, “ઊઠ, તો ખાટલા ઈસી લે એને તો ગોઓ જો”
\v 7  તો ઊઠીને ત્યા ગોઓ ગીયો
\v 8  લોક ઈ દેખીન બીઈ ગીયા એન પોરમેહરા મહિમા કોરાં લાગ્યા જ્યા માંઅહાલ ઓહડો અધિકાર દેનહો
\v 9  જોવે ઈસુ તાંઆરે આગાડી ગીયો, મોત્તાય નાવા યોક માંઅહું નાકા ઊપે પોયહા લેતા દેખાયો, એન ત્યાલ આખ્યાં, “માંઆ પાહાલા ચાલ તો ઊઠીન ત્યાઆ પાહાલા ચાલા લાગ્યો
\v 10  જોવે તો ગોઅમેં ખાંઅના ખાંઆ બોઠો તોવે ખુબૂજ જોકાતદાર એન પાપી લોક એન ત્યા ચેલાહા આરે ખાંઆ બોઠા
\v 11  ઈં દેખીન ફરુશીયાહાંય ત્યા ચેલાહાલ આખ્યાં, તુમે ગુરૂ પોયહા લેનારા એન પાપ્યાહા આરે કાહા ખાઅના ખાહે?
\v 12  ઈં વોનાઈન ઈસુવે આખ્યાં કા જયેં માંઅહેં હારેં હેતે ત્યાહાન દાકતારા ગોરાજ નાય હેય પેન જયેં દુખી હેતેં ત્યાહાન દાક્તારા ગોરાજ હેય
\v 13  યાહાટી તુમા જા એન યા મતલબ હિકી લા માન તુમે પૂજા પાઠ નાંય જોજે પેન માન દયા ગોમેહે કાહાકા આંય ધર્મી માંઅહાન નાય પેન પાપીહાન હાદાં યેનહો”
\v 14  તોવે યોહાના ચેલા ત્યાપાંય યેના એન ત્યાહાંય આખ્યાં કા કાય કારણ હેય કા આમા એન પોરુષી એલા ઉપાહા કોઅતાહા,પેન તો ચેલા ઉપાહા કાહા નાય કોએ?
\v 15  ઈસુવેં ત્યાહાન આખ્યાં, “જાંઆ લોગું વોવડો ત્યાહા આરે હેય, તાંઆઉં જાન રોડતાહા કા?પેન ત્યાહા પાંઅરે વોવડો લેવાય જાય ઓહડો દિહી યી તોદીહી તોવે ઉપાહા કોઅરી
\v 16  એન જુના ફાડકા આરે નોવાં ફાડકા ઠીગળાં નાંય હિવેત, કાહાકા ફાડકા આજુ વોદારે ફાટી જાય,એન મોઠા બોચકો પોડી જાય
\v 17  એન માંઅહે નવા દારવા જુના વેંડલામાંય નાંય બોએત, કાહાકા વેંડલા ફૂટી જાય,એન દારવા વેરાય જાય એન વેંડલાંબી નકામા જાય પેન નવો દારવો નોવા વેંડલામાંય રેડાય, એન બેની હારા હાચવાય
\v 18  ત્યાહાન તો ઈ ગોઠ આખેહે, તોલાહામાંય યોક મંત્રીયરનો, ત્યેં માંડીયે પોડીન આખ્યાં, “માંઆ પુહી આમી મોઓઈ ગીયહી, પેન તું યેઈન ત્યેલ આથ લાવેહે, તોવે તીં જીવતી ઓઈ જાય”
\v 19  ઈસુ  ઉઠીયો એને ત્યા ચેલાહા આરે ચાલ પોડીયો
\v 20  એને યોક થેએ જયે બારા વોરહાથી લોય પોડે તી ત્યા પાહાલા યેની એને ફાડકા કોરાલ આથ લાવ્યો
\v 21 કાહાકા તી પોતે મોનામાય આખતી આતી, કા જોવે એલા ફાદકાલ આથ લાવું તોવે આંય હારી ઓઅઈ જાહી
\v 22  ઈસુવે ત્યે એસે ફીરીન ત્યેલ આખ્યાં, પુહી ઈમ્માત રાખ; તો બોરહે કોય તું હારી; ઓઅઈ જાહાય,તોવે તી થેએ તારાત હારી ઓઅઈ ગીયી
\v 23  ઈસુ મંત્રીયા ગોઓ યેનો, તાંઆ થાળી તુએ વાજાડનારાહાલ એને લોકાહાન કાકાહા કોઅતા દેખ્યા,
\v 24  તોવે ત્યેં આખ્યાં, “ઓટી જાયા પુહી મોઅયીહી નાંય પેન હુતીહી, “તોવે ત્યાહાંય ઓહી કાડયાં
\v 25  પેન જોવે ત્યેં લોકાહા ટોળાલ બાઆ કાડી દેના, એન ત્યેં માજા જાઈન પૂહયેઆથ દોઅયો એન તી જીવી ઉઠી
\v 26  એને યે ગોઠયે ખોબાર આખે મુલુખમાંય ફેલાય ગીઈ
\v 27  તાંઆને ઈસુ આગાડી ગીયો તોવે બેન આંદળા ત્યા પાહાલા યેના, એન બોંબાલતા લાગ્યા કા, “દાઉદા પોહા ઈસુ, આમાહાવોય દયા કોઓ”
\v 28  જોવે તો ગોઅમેં ગીયો, તોવે ત્યા બેની આંદળા ત્યા પાંય  યેના ઈસુવેં ત્યાહાલ પૂછ્યાં “તુમા હાચુલ માનતાહા કા અહોડાં કામ આંય કોઓઈ શકું?” ત્યાહાય આખ્યાં “આમા માનજેહે સાઈબ ”
\v 29  ત્યેં ત્યાહાન આખ્યાં કા “તુમેહે બોરહા પૂરમાણે તુમાહાન ઓઅઈ જાય”
\v 30  તોવે ત્યાહા ડોળા ઉગડી ગીયા, એને ઈસુવે ત્યાહાન આખ્યાં, “દિયાન રાખા, ઈ કાદાલ નાંય ખોબાર પોડા જોજે”
\v 31  પેન ત્યાહાંય જાયન ત્યા નાંવ આખા મુલુખામાંય ફેલાવી દેના
\v 32  જોવે ત્યા વાટે જાતા આતા તોવે ત્યાપાંય માંઅહેં યોક મુકા માંઅહું જ્યાલ બુત લાગલો ત્યાપાંય લેય યેને
\v 33  બુત કાડીયા પાછેં મુકો બોલતો લાગ્યો તોવે બાદા લોકાહાન નોવાઈ લાગી ત્યા આખતા મુંડયા કા “ઇસરાયેલમાંય આમાહાલ ઓહડાં નાયજદેખ્યાં”
\v 34  પેન પોરુષીયાહાંય આખ્યાં કા, “બુતા આગેવાના મોદાતે કોઓઈન એલો બુત કાડેહે” 
\v 35  એને ઈસુ બાદા શેઅરાહામાંય એને ગાવહાંમાંય ફીરીન, ત્યાહા પ્રાર્થના ગોઅમાંય હિકાડે, એને બાદાં દુખ હારાં કોઅહે
\v 36  લોકાહા ટોળા દેખીન, ત્યાહાવોય ત્યાલ દયા યેની, કાહાક ત્યા લાચાર એન દાબાલ આતા, ગોવાળ વોગાર્યા મેંડાહા રોકા આતા
\v 37  તોવે ત્યેં ચેલાહાન આખ્યાં, “પાક ખૂબ હારો હેય પેન મોજરીયેં વોસેં હેતેં
\v 38  ત્યાહાટી તુમા પાકા દોનારાલ માગણી કોઆ કા તો પાક વાડાંહાટી મોજરીયેં દોવાડે”
\c 10
\p  \v 1 પાછેં ત્યેં ત્યા બાર ચેલાહાન હાદીન, બુતડાહાંન કાડના ઓદિકાર દેનો કા તે ત્યાહાન કાડે એન બોદયે જાત્યા રોગ એન દુખ હારાં કોઓનાં ત્યાહાન ઓદિકાર દેનો 
\v 2  એન બાર ચેલહા નાવેં યેં હેતેં: પેલો સિમોન જ્યાલ પેત્રેસ આખવામ યેહે એન ત્યાઆ બાહા આંદ્રીયાસ; જબદી પોહો યાકુબ, એન ત્યાઆ બાહા યોહાન;
\v 3  ફિલીપી,એન બરતુલ્મૈ, થોમા, એન પોયહા લેનારો માત્તી,હલફઈયા પોહોયાકુબ,એન તદ્દૈ, 
\v 4  સિમોન કાનાની, એન યહુદા ઈસ્કારિયોત જયેં ત્યાલ દોઅવાડી દેનેલ
\v 5  યા બાર ચેલાહાન ઈસુવેં એહેં આખીન દોવાડીયા કા: “બીજ્યે જાતીહી/પારદેશાહામ લોકાહામ જાતા મા,એન સામરિયા કોહા બી શેઅરામાંય ઉરાયાહા મા
\v 6  પેન તુમા ઈસ્રાએલા કુંટુંબા/ગાઅહાંમ ટાકાલા મેંડાહા એસે જાજા
\v 7  એન જાતાં-જાતાં તુમા એહેંકોન આખજા: કા ‘હોરગા રાજ પાહીં યેય ગીઅલાં હેય’
\v 8  દુખ્યાહાન હારેં કોઅયા,મોઅલાહાન જીવતેં કોઅરા,કોડળાહાન હારેં કોઅયા,એન બુતડાહાન કાડી ટાકજા, તુમાહાંય ફૂકાટ મેળવ્યાહાં તે મોફાત દા
\v 9  તુમા તુમે કોંબરેમાંય હોના, રુપાં નાંયતે તાંબા લાહા મા;
\v 10  વાટયેહાટી જોળી/ઠેલી મા લાહા, નાંય બેન ડોગ્લેં લેતા,ખાઅડેં એન હોટી બી મા લેતા, કાહાકા કામ કોઅનારાલ ત્યાઆ ખાઅના મિળાં જોજે
\v 11  “એન જ્યા કોઅહા બી શેઅરામાંય નાયતે ગામડામાંય જાયહા તે ત્યેમાંય એહેં પૂછીયાં કા ઈહીં કુંઉં હારો હેયએન જાંઉં લોંગું તાંઅરે નાંય જાયહા, તાંઉં લોગું ત્યાપાંયજ રોઅના/રોજા
\v 12  ગાઆમાંય ઉરાતી વેળાય ત્યાલ સલામ કોઅજા
\v 13  એન તીં ગુંઉં હારાં ઓઅરી તે તુમેહે સુખશાંતી ત્યાહાવો જાય, પેન તીં હારાં નાંય ઓઅરી તે તુમેહે પાંયજ વોળી યેઅરી
\v 14  જો કાદો તુમેહે આખલ્યાં નાંય માને એન માનપાન નાંય થોવે, તે ત્યા ગાંઆમાઅરે નાયતે પાછેં શેઅરામાઅરે નીંગત્યે વેળાય તુમેહે પાગહા ઉદળાં/બોપટો તાંજ ખેકરી ટાકજા
\v 15  આંય તુમાહાન હાચાંજ અખતાંહું કા ન્યાય નીવાડે દિહી ત્યા શેઅરા દશા સદોમ એન અમોરા દેશા કોઅતી હોગી વદારે ભયાંકાર ઓઅરી
\v 16  “એઅયા, કોળહુનાહા માજે/વોસમાંય આંય તુમાહાન દોવાડતાહું, ત્યાહાટી હાપડાહા રોકા ખુબૂજ ચતુર રોજા એન કબુતરાહા રોકા ગરીબ બનજા
\v 17  પેન લોકાહા પાંઅને હાચવીન રોયા, કાહાકા ત્યેં તુમાહાન મોઠયેસોબાયેમાંય હોંઅપી દેઅરી, એન કોચરીયેમાંય કોપકાકોંય માર દેવાડી 
\v 18  તુમાહાન માંઆ હાટી રાજા એન મહારાજા/ઓદિકારહ્યા આગાડી લેઈન જાઈ,યાહાટી કા પારદેશીયા લોકાહામાંય સાક્ષી દાંઆ હાટી
\v 19  જોવે તુમાહાન ત્યેં દોઅવાડી દેય તોવે કાય આખના ત્યા વિચાર મા કોઅહા, કાહાકા જીં કાય તુમાહાન આખના હેય તીં ત્યેં ગેડીયે આખી દેવામ યી
\v 20  કાહાકા આખનારેં તુમા નાંયહેય, પેન તુમેહે આબાહા આત્મા તુમાહાન આખાડી
\v 21  “ બાહા,બાહાલ માંઆઈ ટાકાડી એન આબોહો પાહાલ માંઆઈ ટાકાડનારાહાંલ હોંઅપી દી, એન પોહેં આયહે-આબાહા હુમે ઊઠીન ત્યાહાન માંઆઈ ટાકાડી
\v 22  માંઆ નાંવા હાટી/લીદે બોદેં માંઅહેં તુમેહે આરી આડાઈ કોઅરી, પેન જીં છેવાટ લોગું ટીકીન રોહોય ત્યાજ જીવ વાચાય/બોચી જાય
\v 23  જોવે ત્યેં યોકા શેઅરામાંય તુમેહે પાહાલા પોડે, તોવે બીજા શેઅરામાંય નાહી પોડજા આંય તુમાહાન હાચાંજ  આખતાંહું કા, તુમા ઈસ્રાએલા બોદા શેઅરામાંય  ફિરી વોળહા ત્યા આગાડી માંઅહાં પોહો પાછેં યી જાય
\v 24  “ચેલા ગુરુઆ કોઅતા મોઠા નાંય બોને; એન દોનારા કોઅતા ચાકાર મોઠો નાંય બોને
\v 25  ગુરુઆ રોકા ચેલા બોની જાંઆ જોજે, એન ચાકાર દોનારા રોકો બોને, તીં ખૂબ ગોણાયાં જોવે દોનારાલ( ગાંઆ માલકાલ) સૈતાન આખેત તે પાછેં  ગોરીયા માંઅહાન કોલહાં બોદાં કાંય-કાંય નાંય આખી
\v 26  “ત્યાહાટી માંઅહાં દાક નાંય રાખના; કાહાકા કાંય ડાકાલાં નાંય હેય કા તીં ઉગાડાવામ નાંય યી, એન નાંય દોબાડલાં કાંય હેય કા તીં માલુમ નાંય પોડી
\v 27  આંય જીં તુમાહાન આંદારામાંય આખતાંહું તીં તુમા ઉજાળામાંય આખી દિયા; એન આંય કાનાહામાંય દુંદરીન આખતાંહું, તીં તુમા ગાંઆ ઊપે ચોડીન બોમલા
\v 28  જયેં યા ડીલાલ માંઆઈ ટાકતેહેં, પેન ત્યેં જીવાલ નાશ નાંય કોઈ હોકે,ત્યાહાન માં બીયહા; પેન જો ડીલ એન જીવ બેનીયાહાન બોસમકોળીયેમાંય માંઆઈ ટાકી શકેહે ત્યાલુજ બીઅજા 
\v 29  કાય હાકરીયેં ચીડેં યોક પોયહા બેન વેચાતેહેં કા નાંય? તેરું બી તુમેહે આબાહા મોરજી વોગાર યોક બી બૂંઈંયેવો નાંય ટુટી પોડે
\v 30  તુમે ટોલપીયેવો કીહીં હોગા યોક યોક ગોણલા હેતા
\v 31  ત્યાહાટી તુમા બીયહા મા, તુમા ડીગ્ગા હાકરાહાં/ચીડાહા કોઓતા હોગા કિમતી હેતા
\v 32  “જીં માંઅહું માન બોદાહા આગાડી નાંય માને, ત્યાલ આંયહોગો માંઆ હોરગા માંઅને આબાહા આગાડી નાંય માનહીં
\v 33  એન જીં માંઅહું માન માંઅહાં આગાડી નાંય માને, ત્યાલ આંય હોગો માંઆ હોરગા માંઅને આબાહા આગાડી નાંય માનહીં
\v 34  દોરત્યેવો આંય શાંતી લાં યેનોહો એહેં મા માનતા શાંતી નાંય પેન તારવાય ચાલાડાં યેનોહો
\v 35  આંય યાહાટી યેનોહો કા: ‘માંઅહાલ ત્યા આબાહા પાંઅને એન પુહીયેલ આયહે પાંઅને,એન વોવલીહીન હાઅવેહે પાંઅને, ફાક પાડા યેનોહો
\v 36  એન જીં પોતે હુળી ખાંબ લેઈન માંઆ પાહાલા નાંય ચાલે તો માંઆ લાઈકી નાંય હેય
\v 37  “જીં માંઅહું માંઆ કોઓતો ડીગ્ગો માંયા આયેહે આબાહા ઊપે રાખેહે, તીં માંઅહું માંઆ લાયક નાંય હેય એન જીં માંઅહું માંઆ કોઅતો ડીગ્ગો માંયા પાહા પુહીયે ઊપે રાખેહે તો માંઆ લાયક નાંય હેય 
\v 38  જીં માંઅહું પોતે ક્રૂસ ઉસલીન માંઆ પાહાલ નાંય ચાલે, તીં માંઆ લાયક નાંય હેય  
\v 39  જ્યા માંઅહાલ ત્યા જીવ જોડી ગીયો તીં માંઅહું ત્યા જીવ ટાકી દિ; એન જીં માંઅહું ત્યા જીવ માઆ લેદે ટાકી, ત્યાલ ત્યા જીવ જોડી જાય
\v 40  “જીં માંઅહું તુમાહાન હાદે,તો માન હાદે; એન જીં માંઅહું માન હાદેહે તો માન દોવાડનારાલ હાદેહે
\v 41  જીં માંઅહું ભવિષ્યાવક્તાલ  ભવિષ્યાવક્તા જાંઆઈન હાદે ત્યાલ ભવિષ્યાવક્તા બોદલો મીળી; જીં વિશ્વાશ્યાલ વિશ્વાસી જાંઆઈન હાદે, ત્યાલ વિશ્વાશ્યા બોદલો મીળી
\v 42  જીં માંઅહું વાહાનાહામાંઅના યોકા ચેલાલ યોક કોળીયોહો હેળાં પાંઆઈં પાજી, આંય તુમાહાન હાચાંજ આખતાહું  કા, તો ત્યા બોદલો મીળીયા વોગાર નાંય રોય           
\c 11
\p \v 1  જોવે ઈસવાય ત્યા બારા ચેલહાન આજ્ઞા દેઈ દેનીતોવે તો ત્યાહા ગામડાહામાંય સંદેશ એને પ્રચારકોરા હાટી જાતો રીયો  
\v 2  યોહાનાંય જેલીમાંય રોયન ખ્રિસ્તા કામા ખોબાર સમાચાર વોનાયો એને ત્યેય ત્યા ચેલાહાન ઈ પૂછા હાટી દોવાડ્યો કા, 
\v 3  “કાય જો યેનારો આતો તો કા તુ જ હેય ?કા આમા એક્તા બીજા વાટ એઅજી ?
\v 4  ઈસવાય જાવાબ દેનો “જી તુમા વોનાયાહા એને એઅયાહા તી બાદા જાયન યોહાનાલ આખી દેખડ્યા? 
\v 5  કા આદળે એઅતેહે એન લેગડે ચાલતેહે ફીરતેહે કોડળે ચોખેં  (ચોખ્ખે) કોઅવામાંય યેનેહે એને બોઅરે વોનતે હૈ, મોઅલે જીવતે ઊઠતે હૈ એને ગરીબાહાલ વચાન વોનાડામાંય યેહે
\v 6  એને ધન્ય જી માંઅ લીદે ઠોકરનાંય ખાંય’
\v 7  જોવે તે તાઅરે જાતા લાગ્યા, તોવે ઈસુ યોહાના બારામાંય લોકહાલ આખતો મુડ્યો કા તુમા જંગલામાંય કાય એરા હાટી ગીયેલ? 
\v 8  તોવે કાય એરા નીગ્યા? કોવાળેંપોવાલે ડોગ્લેં આમહાલ કા? એએ કોવાળેં ડોગ્લેં પોવાલે બાદા રાજાહા મહેલામાંય રોતાહા  
\v 9  તોવે તુમા કાય એરા નીગ્યા? ભવિષ્યવક્તા એરા કા? હાચુલા આય તુમાહાલ આખતાહું, ભવિષ્યવક્તા ખોરો,એન ભવિષ્યવક્તા  કોઅતા મોઠો, 
\v 10  ઓજ હેય જ્યા વિશે લોખાલા હેય “એએ તોઓ આગાડી માંઆ દુતાલ દોવાડતાહું તોઓ આગાડી તો વાટ તોજ તિયારી કોઅરી 
\v 11  તુમહાન ખોરી ગોઠ આખતાહું, થેએયેકોઅને જનમલાહામાંય યોહાના કોઅતા મોઠો કાદો નાય જાયહો, તેરૂ હોરગા રાજમાંય વાહનામાય વાયહનો ત્યા કોઅતા મોઠો હેય 
\v 12  યોહાના બાપતિસ્મા દેનારા દિહીયા પાછે આજુ હુદી હોરગા રાજ્યમાંય બળપૂર્વક પ્રવેશ આતો આતો, એને બળ થી છીનવી લેતો આતો
\v 13  યોહાના હુદી બાદા ભવિષ્યવક્તા એન નિયમશાસ્ત્રા ભવિષ્યવાણિ કોઅતે રોઅયે
\v 14  એને જોવે તુમા માનહા તોવે જો યેનારો એલીયા હેય, તે તોજ હેય
\v 15  જ્યા વોનાયા હાટી કાન હેતા તો વોનાય 
\v 16 પેન ઈ પેઢી કોઅડી હેય? પેઢી એલા પાહાહા રોકી હેય જ્યા આથામાંય બોહીન હાંગાતિયાન હાત કોઅઈન આખ્તાહા કા,
\v 17  આમાહાંય ડોવાડા વાજાડ્યો એન તુમા નાચ્યાનાંય આમા રોડ્યા, પેન તુમહાય રોડાના ગીતે નાંય આખ્યે
\v 18  કાહકા જોવે યોહાન યેનો તોવે તો ખાહેનાંય એન પિયેનાંય એન તુમહાય આખ્યા “બુત લાગતો હેય’
\v 19  માઅહા પોહો ખાતો પીતો યેતો ને તુમા આખતા મુડયા “એએયા તે ચાટો એન સાકાટ જાકાતદાર એન પાપહા હાંગાતિયો હેય” તેરૂ વિધ્યા તે કામાહા ઊપેને સાચી ઠોરેહે 
\v 20  પાછેં જ્યા શેહરામાંય ત્યે ડીગે મોઠે કામે કોઅલે ત્યાહાલ તો ઠોપકાડતો મુડ્યો કાહાકા ત્યા પાછા વોળીનાંય યેઅના 
\v 21  “ઓ કોરજાઈન તુ મોઓ ઓ બેત સાઈયદા તુ મોઓ, કાહાકા તુમેહેમાંય જ્યેં કામે કોઅલે તોહડે કામે જોવે તુર એને સીદનામાંય ઓઅયે ઓરી તોવે ત્યા ટોલપી પે બુમંબુહુ ખેખરીન, એન હોણા ફાડકા પોવીન પાછા વોળી યેતા   
\v 22  તુમાહાન આય આખતાઊ, નીયાયે દીહે તુર એન સિદાના કોઅતા તુમાહાન બાઅય પોડી
\v 23  એન કાપારનાઊમ, તુ ઊચે ચોડીન જુગાલ લાગે કા? તુલ નીચે નરકા-કોળીમાંય પાડીદી કાહકા તુમેમાંય જ્યેમોઠે કામે કોઅલે તોહડે સોદામમાંય કોઅયે ઓરી તોવે તો આજ લગુ રોઅતો” 
\v 24  પેન તુલ હાચુલ આખતાહુ કા નિયાયે દીહે સોદામા કોઅતા તુલ બાઅય પોડી 
\v 25  તોદીહી ઈસુવે આખ્યા, “ઓ આબા, જુગ ધરતી માલિક, તોઓ આભાર માનતાહુ કા કાહાકા તુયે યો બાદ્યો ગોઠ્યો અક્કલવાળાન એન બોણલાન નાંય, પેન વાય હાના પાહાહાન દેખાડ્યાહા
\v 26  હાચુલ આબા ઓઅડીતો મોરજી આતી
\v 27  માઆ આબે માઆ આથામાંય બાદા દેય દેનહા એને આબા સિવાય કાદો પાહલા નાંય વોળગે, તેંહેજ પાહાલા સિવાય, જ્યાલ પહાલા દેખાડે ત્યા સિવાય, કાદો આબાહાલ નાંય વોળખે
\v 28  ઓ વેઠ કોઅનારાહાય, એન બાઅય વોજાન ઊસલીલેય જાનારાહાંય તુમા માપાહાય યીયા તુમાહાઅન આય દિલાસો દીહી
\v 29  માઆ જુઅરી તુઆ ઊસલી લિયા, માય પાયને હીખી લીયા કાહાકા આય મોયાળુ એન ગરિબ હેતાઊ એન તુમહે જીવાલ દિલાસો મીળી
\v 30  કાહાકા માઆ જુહરી મીઠી લાગહે એન મા વોજાન ઓળકા”
\c 12
\p \v 1  ત્યાંઅ વેળે ઇસુ શાબાતા દિહી રાંન્હાંઅ મારે જાંઅ લાઅગ્યો, એન ત્યાંઅ ચેલાહાંન બુખ લાગી તોવે ત્યેંઅ કોંઅહેં તોડી-તોડીન ખાંઅ લાગ્યા 
\v 2  ફરોશીય ઇઅ બોદાંઅ એઅઇ ત્યાહાલ આખ્યાં, “ એઅ, તે તોઅ ચેલા કાઇ કોઅતાહા, જીઅ વિશ્રામ વારા દિહીએ કોઅના ઠીક નાય  હેય” 
\v 3  ત્યાંઅય ત્યાંહાંન આખ્યાં, “ કાય તુમ્હાંયનાય વાચ્યાંહાં, કા દાઉદાય, જોવે જોવે ત્યાંઅ આર્યા બુખા જાયા તોવે કાય કોઅયાં? 
\v 4  તોઅ કેહેકે પોરમેહેરા ગોંમેં ગીયો, એન અર્પણ કોઅલ્યો બાખ્યો ખાદ્યો, જીઅ ખાંઅના નાયતે ત્યાલ  એન ત્યાઅ આર્યાહાંન ફક્ત યાજકહાં ખાંઅનાં ઠીક આતા
\v 5  કાય તુમ્હાંય નિયમશાસ્ત્રા માય નાય વાચ્યાંહાં કા યાજક શાબાતા દિહી દેવાડ માંય શાબાતા દિહ્યાં નિયમાંલ તોડી તેબી નિર્દોષ રોઅરી? 
\v 6  બાકી આય તુમ્હાંન આખુહું કા ઈહીં જીંઅ હેતાં તીઅ દેવાડા કોઅતાંઅ મોઠાંઅ હેય
\v 7  બાકી તુંઅ ત્યાંઅ અર્થ જાંઅતોહો, ‘આંય દોયા થી ખુશ એઅહું, બલિદાન થી  નાય’ પેન તુયેં નિર્દોષાલ ગુનેગાર નાય આખાતો
\v 8  માંઅહાં પોહો શાબાતા દિહી બી પ્રભુ હેય”                  
\v 9  તાંઅને ચાલીને ત્યાંઅ ત્યાંઅહાં દેવાળમાંય ગીયા
\v 10  તાંઅ યોઅક માંઅહું આતાં જ્યાંઅ આથા ઉખાલો આતોત્યાંઅહાંય ઇસુ દોષ લાગાળા હાટી ત્યાંલ હોદ્યાં, “ કાય શાબાતા દિહી હાંરાં કોઅનાં ઠિક હેય?    
\v 11  ત્યાંય ત્યાંહાંલ આખ્યાં, “ તુમ્હે માઅરે કુંહેય જ્યાંય યોકુંજ મેંડાઅ હેંય, એન તિંઅ શાબાતા વારા દિહી ખાડા માંય પોડી જાઅરી, તોવે તોઅ ત્યાલ બારે નાય કાડીકા?
\v 12  હાર, માઅહાં મુલ્ય મેંડા કોઅતા કોઅલાં કિંમતિ હેય ! ત્યાંઅ હાટી શાબાતા વાર દિહી હારાં કામ કોઅનાં  ઠીક હેય
\v 13  તોવે  ત્યાંય ત્યાઅ માંઅહલ આખ્યાં, “ તોઅ આથ લાબોં કોઅ” એન ત્યાંઅય લાબોં કોઅયો, એન બીજા આથા રોકોઅ હારો એઅઇ ગીયો 
\v 14  તોવે ફરોશી બારે નીગીન  ત્યાઅ કોઇન ત્યાલ માઅરાં હાટી યોજના બોનાડી કા કોહી રીતે કોઇન ત્યાલ માઅએ      
\v 15  ઇઅ જાણીન યીશુ તાઅરે જાતો રીયો, એન ખુબ લોક ત્યાઅ પાહાલા ગીયા એન ત્યાંય બાદહાંન હારેં કોઅયેં 
\v 16  એન ત્યાંહાંલ ચેતાવણી દેની કા માંન પોરગાટ માંઅકોહા, 
\v 17  કાહાકા જીઅ વચન યશાયા ભવિષ્યવક્તા દુવારા આખવા માંય યેંનલાં, તીઅ પુરાં ઓઅરી: 
\v 18  “ એરા ઓઅ માંઅ સેવાક હેય, જ્યાંલમાંય પોસાંદ કોઅયોહો; માંઅ પ્રિય, જ્યાંઅ થી માંઅ મોન ખુશ હેય: આંય માંઅ આત્મા ત્યાઅ માંય ટાકહી, એન તોઅ બીજી જાતિહી ન્યાયા પ્રચાર કોઅરી
\v 19  તોઅ નાંય ઝોગડા કોઅરી, એન નાય તોઅ બોંબલ્યાં કોઅરી, એન નાય બાજારા માંય ત્યાંઅ કાદાંઅ શબ્દ હાંબડી 
\v 20  તોઅ છુદલા બુરવાલ નાંય ટોડી ટકી, એન દુમાંળા વાળો દિવો માય ઉલવ્યો, જાંઉ હુદી ન્યાયીકરણાલ  બળવાન નાય કોરાય
\v 21  એન બીજી જાતિ ત્યાઅ નાંવા વોય આશા રાખરી”                        
\v 22  તોવે લોક યોક આંદળો- ગુગો જ્યાંઅ માંય દુષ્ટ આત્મા આતાં, ત્યાઅ પાહી લેઇ યેને; એન ત્યાંય ત્યાઅલ હારાં કોઅયાં, એન તોઅ બોલાં એન એઅરાં લાગ્યો 
\v 23  ત્યાઅથી બોદે નોવાય થી આખાંઅ લાગ્યેં, “ ઓ કા દાઉદા પોહો હેય!” 
\v 24  પેન ફરોશીઇ ઇઅ વોનાય આખ્યાં, “ ઇઅ તેંઅ દુષ્ટ આત્મા સરદાર શૈતાનાં મોદાત વોગાર દુષ્ટ આત્માલ નાય કાડે” 
\v 25  ત્યાંય ત્યાઅ મોનાં ગોઠ જાણીન આખ્યાં કા, “ જ્યાં બી રાજ્યાં માંય ઝોગડા ઓઅતહાં, તીઅ ઉજાડ ઓઅઇ જાહે; એન કાદાઅ શેહેર કા ગોઅમે ઝોગડા ઓઅતાહાં, બોની નાય રોઇઅ
\v 26  એન જોર શૈતાનુંજ શૈતાનાલ કાડી ટાકી, તોઅ પોતાજ વિરોધી ઓઅઇ જાય; પાસે ત્યાઅ રાજ્ય કેહેકેં બોની રોય? 
\v 27  જર, આંય શૈતાનાં મોદાદ કોઇ દુષ્ટ આત્મા કાડુહું, તોવે તુમ્હેં પેઢી કાઆં મોદાદ થી નીગહેં? ત્યાઅ હાટી તોઅ તુમે ન્યાય કોઅરી 
\v 28  જર આંય પોરમેહેરા આત્મા મોદાદથી દુષ્ટઆત્મા કાડહું, તોવે પોરમેહેરા રાજ્ય આપે પાહી યીઅ ચુકલાં હેય
\v 29  તોવે કેહેકે કાદાંઅ માઅહું કાદાંઅ બળવાંતાહાં ગોઅમે ઉરાય ત્યાહાં માલ લુટી શેકહે જાઉ હુદી તોઅ ત્યાઅ ગોત્યેવાળા માંઅહાંન બાદી નાય દેય?  તોવે તોઅ ત્યાઆ ગોંઆલ લુટી લીઅ
\v 30  જ્યેંઅ માંઅ આરે નાંય હેય ત્યેંઅ માઅ વિરોધ માંયહેય, એન જીઅ માંઆ આરે નાય યોક્ઠાં કોઅએ તીઅ વેરહેં 
\v 31  ત્યાહાટી આંય તુમાહાલ આખહું કા માંઅહાં બાદા પોરકારનાં પાપ એન નીંદા ક્ષમા ઓઅઇ જાય, પેન પવિત્ર આત્મા નીંદા નાય ક્ષમા કોઅવા માંય યીઅ 
\v 32  જીઅ કાદાંઅ માઅહાં પોહાં વિરોધ માંય ગોઠા આખી, ત્યાઅ ઓઅ ગુનો ક્ષમા કોઅવા માંય યીઅ, પે જીઅ પવિત્ર આત્મા વિરોધ માંય બોલી, ત્યાઅ અપરાધ નાય તે યાઅ લોકહાં માંય એન નાય તે પરલોક માંય ક્ષમા કોઅવામાંય યીઅ                                        
\v 33  “ જોવે જાડાલ હાંરાં આખજેં, તોવે ત્યાઅ ફોળવાલ બી હાંરાં આખ્યાં, એન જાડાલ નોક્કામ્યાં આખાય, તોવે ફોળવાલ બી નોક્કામ્યાં આખાય, કાહાકા જાડ ત્યાઅ ફોળવાજ લીધે ઓડખાયહેં 
\v 34  ઓ હાપડાંહાં પીલકાહા, તુમા ખોટે ઓઇન કેહેકે હારી ગોઠ આખી શેકા? કાહાકા જીઅ મોના માંય બોલલાં હેય, તીઅ મુયાંમાંયયેહેં 
\v 35 હારાં માંઅહું મોના ભંડારા કોઇન  હાર્યો ગોઠ્યો કાડહેં, એન ખોટાં માંઅહું ખોટા ભંડારા કોઇ ખોટ્યો ગોઠ્યો કાડહેં
\v 36  એન આંય તુમાહાન આખહુંકા જ્યો જ્યો ગોઠ્યો માંઅહું આખી, ન્યાયા દિહ્યાંમાંય ત્યોઅ યોક યોક ગોઠહી લેખાં દેવામાંય યીઅ 
\v 37  કાહાકા તુંઅ પોતાઅ ગોઠહી દુવારા નિર્દોષ, એન પોતા ગોઠીહી કોઇ  દોષી ઠિરવામાંય યીઅ 
\v 38  યાઅ વોય કાહીં શાસ્ત્રી એન ફોરોશી લોકહાંય ત્યાઅલ આખ્યાં, “ ઓ ગુરૂ, આમા તોઅ દુવારે યોઅ નીશાણીં એરાં માગજેહે”  
\v 39   ત્યાંય ત્યાહાલ જોવાબ દેનોઅ, “ યાઅ જોમાનામાંય ખોટાં એન વ્યભીચારી લોક નીશાણીં દેતહેં, પેન યુના ભવિષ્યવક્તા નીશાણીં છોડીન બીજી કાઇ નીશાણીં નાય દેવાય
\v 40  યુનો તીન રાત્યો એન દિહી માછલી બુકામાંય રીયો, તેહેકેજ માંઅહાં પોહો તીન રાત એન દિહી દોરતી આંદાર રીઅઇ
\v 41  નીનવે લોક ન્યાયા દિહી યા જોમાના લોકહાં આરે ત્યાઅ દોષી ઠોરવી,  કાહાકા ત્યાંહાંય યુના પ્રચાર વોનયને મોન બોદલ્યાં; એન એરા, ઓઅ તો હેય જોઅ યોના કોઅતો મોઠો હેય 
\v 42  દક્ષીણા રાણી ન્યાયા દિહી યા યુગા લોકહાં આરે ઉઠીન ત્યાલ દોષી ઠોરવી, કાહાકા ત્યેંઅ સુલેમાના આજ્ઞા વોનાયા આહાટી દોરત્યેં છેડા હીને યેન્હેં; એન દેખા, ઓ જોઅ હેય ઇહી જોઅ હેતો તો સુલૈમાનાથી મોઠો હેતો
\v 43  “જોવે  દુષ્ટ માઅહાં માઅરે નીગી જાહે, તોવે ઉખાલા જાગામાંય આરામ હોદતી ફીરહે , પેન મીળે નાંય
\v 44  તોવે આખ્હેં, ‘ આંય માઅ ત્યાજ ગોઅમે જાંઅરે આય નીગલી, ફીરી જાહીઅ એન ત્યાંલ હુના, બાઅલાં એન સજાવલાં દેખાયહે 
\v 45  તોવે તીંઅ જાયને ત્યેંથી વોદારે દુષ્ટ સાત આત્માહાંન લેઅઇ યેહે, એન ત્યેંઅ ત્યાંમ ઉરાય જાતહે એન તાંજ રોતહે ત્યાઅ જોગા ખોરાબ લોકહાં બી દશ્યા એહેકેજ ઓઅરી”
\v 46  જોવે તોઅ ગોઠ્યો કોઅતોજ આતો કા તોવે ત્યાઅ આયહો એન બાહા બારે ઉબે રીઅલી એન ત્યાઅ આરે ગોઠ્યો કોઅરાં માગ્તેં આતેં
\v 47  યોકદાય ત્યાલ આખ્યાં, એઅ તોઅ આયહો એન બાહા ઉબેં રીયહેં, એન તોઅ આરે ગોઠ્યો કોઅરાં માંગતેંહે
\v 48  ઇઅ બાંદાંઅ વોનાયન આખનારાલ જોવાબ દેનો, “ કુંઉ હેય માંઆ આયહો? એન કુંઉ માંઆ બાહા?” 
\v 49  એન ત્યાઅ ચેલહાં તોરફ ત્યાઅ આથા લાબો કોઇન આખ્યાં, “ દેખા, ઓ માઅ આયહો એન માઅ બાહા હેય
\v 50  કાહકા જીઅ કાદોઅ હોરગા આબહં ઇચ્છા વોય ચાલી, તીંજ માઅ બાહા, એન માઅ બોહીં એન માઅ આયહો હેય”      
\c 13
\p \v 1 તો દિહી ઈસુ ગોઅરે નિગીને દોરીયા કોરાડે જાયને બોઠો
\v 2  એન ત્યાપાંય ઓલેં બાદેં માંઅહાંય ટોળો વોળીયેં કા તો ઉડીયેમાંય ચોડીન બોઠો , એન માંઅહેં બોદેં કોરાડા ઊપે ઊબેં રોયેં
\v 3  એન ત્યેં ત્યાહાન હામટીયોજ ગોઠયો દાખલો દેઈન આખ્યો, ત્યેં આખ્યાં, “એએયા યોક બિયારો પોઅનારો પોરાં ગીયો
\v 4  પોઅતા પોઅતા કોલહોક બિયારો  વાટેમાંય પોડીયો, એન ચીડેં પોડીન ઇસી ખાઈ ગીયેં
\v 5  કોલોહક બિયારો દગાડાવાળી જાગા ઊપે પોડીયો, જાં જમીન વોછી જાડી આતી જમીન વાય નીંડી તે તારાત ઉદીયાં
\v 6  પેન તિડકો લાગ્યો તોવે તારાત કોમાઈ ગીયાં એને મુળેં નાંય બોઠેં તેં મોઓઈ ગીયેં
\v 7  આજું બીજો બિયારો જેખરાહામાંય પોડીયો, એન જેખરેં એને કાટેં વોદી ગીયેં, તોવે તો બીયારો દાબાઈ ગીયો
\v 8  બીજો હારી જમીનમાંય પોડીયો એને હારાં પાક્યાં, કોલાહાંક તીહી ગોણા, કોલાહાક હાંઈટ ગોણા, કોલાહાક હોવ ગોણા
\v 9  જ્યા વોનાયાં હાટી કાન હેતા તો વોનાય 
\v 10  તોવે ચેલાહાંય ત્યા પાહાય યેઈન ત્યાલ આખ્યાં, “એલાહાન તું કાહા દાખલાહામાંય જ હોમજાડતોહો?
\v 11 ઈસુવેં જાવાબ દેનો, “હાકાકાહોરગા રાજ્યા ખાનગી ગોઠ તુમાહાનુજ આખાય ત્યાહાન નાય”
\v 12  કાહાકા જ્યા પાંય હેય, ત્યાલ આજુ દેવાઈ, એન ત્યાપાંય ડીગાં ઓઅઈ જાય પેન જ્યા પાંય નાય હેય, ત્યા પાંઅને જીં કાય થોડાં હેય તીં હોગાં લેઈ લેવાયી
\v 13  આંય ત્યાહાન દાખલાહામાંયજ હોમજાડતાહું, કાહાકા ત્યેં એએયા કોઓતેહેં પેન ત્યાહાન નોજરે નાય પોડે, વોનાયા કોઅતેહેં પેન વોનાયેત નાંય એને હોમજેત નાંય
\v 14  ત્યાહા વિશે યેશાયા આખલી ઈ ભવિષ્યવાણી પૂરી ઓઓહોય: ‘તુમા કાના કોય તે વોનાયા, પેન હોમજાહા નાય;  ડોળાહાકોય દેખાહા, પેન તુમાહાલ નાંય  દેખાયાં
\v 15  કાહાકા યા લોકાહા મોન મોઠાં બોની ગીયહાં, એને ત્યેં એને ત્યે કાનાહા કોંય વોસા વોનાતા આતા એને ત્યાહાંય ત્યાહા ડોળા મીચી લેદાહા; યાહાટી કા ડોળા કોઈન દેખે નાંય, કાને કોઓઈન વોનાય નાંય, મોના કોઓઈન હોમજે નાંય; એને ત્યાહાન આંય હારાં નાંય કોઓહું ત્યાહાટી વોળી નાય યેય’
\v 16  પેન તુમેહે ડોળા સુખી કાહાકા ત્યા એએતાહા; એને તુમેહે કાન સુખી હાકાહા ત્યા વોનાતાહા
\v 17  હાચુલજ આખતાહું, ડીગાં ભવિષ્યવક્તાઓં એને પોરમેહરા લોકહાંય તુમા જીં એએતાહા તીં એરા ઈચ્છા રાખી, પેન નાંય એએઈ હોક્યા એને તુમા વોનાતાહા તીં વોનાયાં ખૂબ ઇચ્છા આતી, પેન નાંય વોનાય હોક્યા
\v 18  આમી તુમા પોઅનારા દાખલો વોનાયા
\v 19  વાટેમાંય પોડલો બિયારો ત્યા ઓહોડા હેતા, જીં માંઅહું ગોઠ વોનાય પેન હોમજે નાય એને સેતાન યેઈન ત્યા મોનામાંય પોઓલી ગોઠ લેઈ જાય
\v 20  દોગડાહામાંય પોડલો બિયારો તી ગોઠ વોનાઈન રાજી ઓઅઈ જાય
\v 21 પેન ત્યા મુળ નાંય મીળે તો યોક ગેડીયે માટડો હેય, મતલબ ગોઠયે લેદે જોવે દુખેં વેઠાંપોડે કા મુશ્કિલ યેહે તોવે તારાત ટાકી  પોડહે
\v 22  કાટાહામાંય પોડલો બિયારો તીં ગોઠ વોનાયે ખોરો પેન દુનિયાયે ચિંતા એન પોયહા લોભ ત્યાલ દોડપી દેહે, એને તો પાકે નાય
\v 23  બાકી હારી જમીન માંય પોડલો બીયારો તીં ગોઠ વોનાયન હોમજેહે, એને પાક બી દેય હોવ ગોણો દેય કા હાંઈટ ગોણો દેય, કા તીહી ગોણો દેય”
\v 24  બીજો દાખલો ત્યાહાન દેનો કા, “હોરગા રાજ્ય ઓહડાં હેય 
\v 25  પેન માંઅહેં ગીયે તોવે ત્યા દુશ્માન રાત્રીર્યા યેઈન પોઅલા બાતામાંય ટોળીયાં બિયારો પોઓઈ નાઠો 
\v 26  તેં જોવે બીયરો ઉદીયો એને નીહીવાય પોડયાં તોવે ટોળીયાં દેખાયાં
\v 27  તોવે દોનારા પાંય આવતીયાહાંય જાયન આખ્યાં કા, “સાઈબ, તુયે હારો બિયારો પોઓયેલ, એન આમી ટોળીયાં કેસને નીહીવાયાં?”
\v 28  ત્યેં આખ્યાં, “ઈં તે યોકતા દુશમાના કામ ઓરી” આવતીયાહાંય પૂછ્યાં, “તોવે આમા કાય કોઅજે? આમા જાયન ટોળીયાલ ઉપડાવી ટાકજે કા?”
\v 29  ત્યેં જવાબ દેનો, “નાંય, ટોળ્યાં ઉપડાવતા ગોંવ બી ઉપડવાય જાય
\v 30 ત્યાહાટી પાકે તાંઆ હુદુ બેનીયાહાલ આરેજ વોદાં દિયા વાડતી વેળાયે વાડનારાહાન આખીહીં, કા ટોળીયાં પોઓલાં ટોળો કોઆ એન લાગાડાં હાટી પૂળા બાંદા પેન ગોંવ માંઆ ગોઆમાંય બોઓઈ દિયા”
\v 31 આજુ બીજો દાખલો આખ્યો, “હોરગા રાજ ઓહોડાં હેય, રાયે દાણો લેઈન યોકત્યેં પોતાના રાનામાંય કોઓયો
\v 32 બાદા બીયારાહામાંય એલોજ વાહાનો બિયારો હેય, પેન ઊદે તોવે બાદા છેડવાહામાંય મોઠો બોનેહે, જડ બોની જાય, એન ઊડતેં ચીડેં યેઈન ત્યામાંય ગોરા કોઓતેહેં”
\v 33  આજુ બીજો દાખલો ત્યાહાન દેનો; “હોરગા રાજ ઓહોડાં હેય યોક થેએય ખાંટા લેઈન તીન માપ કુટામાંય બેખળી દેના, એન બાદા ખાટાં ગીયાં”
\v 34  ઈં બાદા ઈસુવેં ટોળાહાન દાખલાહામાંય આખ્યાં, એન દાખલા સિવાય કાય નાંય આખ્યાં,
\v 35  ભવિષ્યવક્તા આખલાં પૂરાં પોડે ત્યા હાટી કા, “દાખલાહાકોઈન ગોઠ આખીહી, જુગ દોરતી ઉસબાડી તોદરીહી દુબાડલી ગોઠ આંય દેખાડીહીં”
\v 36 જોવે તો લોકાહાન છોડીન ગોઅમે ગીયો,તોવે ત્યા ચેલા ત્યાપાંય યેનાં એન ત્યાહાંય ત્યાલ આખ્યાં, “ટોળીયાવાળો દાખલો આમાહાન હોમજાડ” 
\v 37  ત્યેં આખ્યાં, “હારો બીયરો પોઅનારો તો માંઅહા પોહો હેય
\v 38  રાન તીં દુનિયા, હારો બીયરો તો હોરગા રાજ્યા પાહાટોળીયો ત્યા સેતાના પાહા
\v 39  એન તીં પોઅનારો દુશમાન સેતાનુજ
\v 40 કાપણી તી જુગદોરત્યે સેડો એન વાડનારા ત્યા દેવદૂત જેહેં કોઓઈન ટોળીયા ડીગલો કોઆઈન લાગાડી દેતેહેં તેહેંજ કોઓઈન જુગદોરત્યે છેલ્લે દીહીહામાંય ઓરી
\v 41  માંઅહા પોહો ત્યા દેવદુતાહાન દોવાડી એન ત્યા રાજમાંઅને બાદા પાપ કોઅનારાહાન
\v 42  એન પાપ કોઆડનારાહાન ટોળો કોઓઈન આગ્યે બાઠ્યેમાંય ટાકી તાંઆ રોડના એન દાત નિકાડનાં હેય
\v 43 પેન પોરમેહરા લોક ત્યાહા આખાહા રાજમાંય દીહા રોકા જીંગાતા મુંડી જ્યા વોનાયાં હાટી કાન હેતા ત્યા વોનાય
\v 44  આજુ હોરગા રાજ ઓહોડાં હેયયોકતાલ રાનામાંય બુજલા 
\v 45  આજુ હોરગા રાજ યોક વેપાર કોઅનારા રોકા હેયે તો હારા ઈરા હોદતો જાય
\v 46  જોવે ત્યાલ ખૂબ કિમતી ઈરો જોડયો તોવે તો ગીયો એન બાદી માલમિલકાત વેચી દેઈન, તો ઈરો વેચાતો લેદો
\v 47  હોરગા રાજ્યા બીજો દાખલો ઓહોડો હેય દોરીયામાંય ટાકલ્યે જાળીયે રોકાં હેય જાળીમાંય બોદી જાત્યેં માછલેં સાપડાઈ જાતેહેં
\v 48  જાળ બાઆય જાય તોવે માંછલેં જાળ કોરાડે તાણી લેતેહેં એન બોહીન હારેં હારેં માછલેં ટોપલાહામાંય બોઓતેહેં એન નાય હારેં માછલેં ટાકી દેતેહે
\v 49  જુગદોરત્યે છેડે એહેંજ બોની દેવદૂત યેઈન હારા માંઅહામાંઅને પાપી લોકાહાન જુદા પાડીન
\v 50  આગ્યે બાઠ્યેમાંય આફળી દીઈ, તાંઆ રોડના એન દાત નિકાડના હેય
\v 51  “તુમા ઈં બાદા હોમજી ગીયા?” ત્યાહાંય આખ્યાં, “હોમાજજેહે” 
\v 52  તોવે ત્યેં ત્યાહાન આખ્યાં, “જીં ધર્મશિક્ષક હોરગા રાજમાંય ચેલો બોનેહે તો એલા ગોરીયા દોનારા રોકો હેય, જો પોતા ગાંઆમાંઅને નોવા બી કાડેહે, એન જુના બી”
\v 53  ઈસુવેં બાદા દાખલા પૂરા કોઅયા, તોવે તો તાંઆને ચાલ પોડીયો
\v 54  એન પોતા ગાવામાંય ગીયા, એન ત્યાહા દેવળામાંય હિકાડતો લાગ્યો ત્યા હિકાડના વિશે ત્યાહાન ખૂબ નોવાઈ લાગી એન ત્યા આખતા મુંડયા કા “એલાલ ઓલી વિદ્યા એન ઓલેં મોઠેં કામે કેછેને?
\v 55  એલો હુતારીયા પોહો હેય કા નાંય? એલા આયેહે નાંવ મારિયા હેય કા નાંય? એન એલા બાહા યાકુબ એન યોસેફ એન સિમોન એન યુદાસ હેત, કા નાંય?
\v 56  એન એલા બોંઅયોહો આમેહે આરે હેત્યો કા નાંય? ત્યાલ ઈં બાદાં કેછને?”
\v 57  એન ત્યા વિશે ત્યાહાન નાંય હારાં લાગ્યાં પેન ઈસુવેં ત્યાહાન આખ્યાં, “ભવિષ્યવક્તાલ બાદેં માન દેત, ત્યા દેશ એન ત્યા ગોઆ સિવાય”
\v 58  એન ત્યાહા વોસા બોરહા લેદે, ત્યેં તાંઆ વોસેં હારેં કામ કોઅયેં 
\c 14
\p  \v 1 ત્યે દિહી ચૌથાઈ દેશિયા હેરોદ રાજા ઈસુવા વિશે ગોઠ વોનાયો,
\v 2  એન ત્યેં ત્યાઆ માંઅહાંલ આખ્યાં, “ઓ યોહાન બાપ્તિસમા દેનારો હેય! એલો મોઓલાહા માંઅને ઉઠીયોહો યાહાટી ઓલેં મોઠેં-મોઠેં કામેં કોઓની ગોતી હેય,”
\v 3  કાહાકા હેરોદ બાહા ફિલીપા થેએયે હેરોદીયાસ લેદે,હેરોદેં યોહાનાલ દોઓયેલ એન બાંદિન જેલમાંય ટાક્યેલ
\v 4  કાહાકા યોહાને ત્યાલ આખ્યેલ,કા એલીલ રાખના તોઓ હાટી હારાં નાંય હેય
\v 5  એન ત્યાલ માંઆઈ બી ટાકતો પેન ત્યાલ લોકહા દાક લાગ્યો,કાહાકા લોક ત્યાલ ભવિષ્યવક્તા એહેંકોન માનેત
\v 6  પાછેં જોવે હેરોદા જોન્માઆ દિહી યેનો તોવે હેરોદીયાસે પુહી આખા ટોળા આગાડી નાચી દેખાડયાં એન ત્યેં હેરોદાલ ખુશ કોઅયો
\v 7  તે રાજેં કસમ ખાઈન ત્યેલ વોચાન દેનાં કા, “તું જીં કાંય માંગહે, તીં આંય દિહીં”
\v 8  ત્યે આયેહે ત્યેલ હિકાડયાં ત્યા પુરમાણે યેઈન ત્યેંય આખ્યાં, “યોહાન બાપ્તિસમાં દેનારા ટોલપી થાળીયેમાંય ઈંહીંજ લેય હાદ”
\v 9  રાજાલ ખોટાં લાગ્યાં, તેરું કસમ ખાદલાં  ત્યાહાટી એન પાહીં બોઠલાહા લેદે ત્યેં માગણી મંજુર કોઓયી
\v 10  એન માંઅહાન દોવાડીન યોહાના ટોલપી જેલેમાંય જાંઆઈન વાડાવી દેની;
\v 11  એન ત્યાઆ ટોલપી થાળીયેમાંય થોવીન પુહીયેલ દેય દેની, એન તી ત્યાલ તીઈ આયેહેપાંય લેય ગીયી
\v 12  પાછેં ત્યા ચેલા યેઈન ત્યા આંગ લેઈ ગીયા એન ડાટી દેની,પાછેં  ઈસુવા પાંય જાયન ત્યાલ ખોબાર દેની
\v 13  ઈસુવાલ ખોબાર મીળી તોવે તાંઆને છુટીન તો ઉડીયેમાંય બોઠો એન યોક ઉજાડ જાગામાંય માંઅહાં પાઅને આગલા નીંગ્યો ગીયો પેન લોકાહાન ત્યા ખોબાર પોડી, એન ત્યાહા શેઅરામાંઅને ત્યા પાગે ચાલીન ત્યા પાહાલા યેના
\v 14  જોવે તો નીંગ્યો તોવે હામટાજ માંઆહા ટોળો એઅયો,એન ત્યાલ ત્યાહાવો દયા યેની એન ત્યેં ત્યાહા દુખાહાન હારાં કોઓયા
\v 15  જોવે મોડાં જાયાં તોવે ત્યા ચેલાહાંય ત્યા પાંય યેઈન આખ્યાં કા, “ઓતે ઉજાડ જાગો હેય, એન મોડાં ઓઅઈ ગીયહાં; લોકાહાન દોવાડી દે, કા ગાંવાહામાંય જાયન ત્યા ખાઅના વેચાતાં લેઈ યેય”
\v 16  પેન ઈસુવેં ત્યાહાન આખ્યાં, “ત્યાહા જાંઅના જરૂર નાંય હેય! તુમાંજ ત્યાહાન ખાઅના દીયા,”
\v 17   પેન ત્યાહાંય ત્યાલ આખ્યાં, “ઈહીં આમાહાપાંય પાંચુજ બાખ્યો એન બેન માછલેં  હેતેં” 
\v 18  ત્યેંય આખ્યાં, “તીં માંયે પાંય લેઈયા”
\v 19  પાછેં માંઅહાન બાથડા ઊપે બોહતેં કોઅઈ દેને એન પાંચ બાખે એન બેન માછલેં લેદેં; જુગા એછે એએઈન બોરકાત માગી એન કુટકા કોઅઈન ચેલાહાન દેના,એન ચેલાહાંય લોકહાલ વાટી દેના
\v 20  બોદા ખાઈન દારાઈ ગીયા, તોવે બોદા ટુકડા ટોળો કોઅયા ત્યાહા બાર ટોપલ્યો બાઆયો
\v 21  એન થેઅયો એન પાંહાહાન છોડતાં માટડા પાંચ ઓજાર આતા
\v 22  એન તાબાડતોડ ત્યેં ચેલાહાન ઉડીયેમાંય બોહાડીન દોરીયા ત્યે તેડી દોવાડયા તાંઆઉં તો લોકાહાન રાજાઈ દેય,
\v 23  એન લોકહાન રાજાઈ દેયન તો યોખલોજ યોકા ડોગાવો પ્રાર્થના કોરાં ચોડી ગીયો; એન રુવાળીપોડી તોવે તો તાંઆ યોખલોજ  આતો
\v 24  ઉડી તે કોરાડેને દુઉ આતી એન વારો હુમે આતો તે ઉડી લાફહા કોઅઈન આફાળાતી જાય
\v 25  એન ઈસુ રાતી ચાર વાગા ઓલાહામાંય તો દોરીયાવો ચાલીન ત્યાહા પાંય યેનો
\v 26  ત્યાલ દોરીયાવો ચાલતો દેખીન ચેલા ગાબરાઈ ગીયા એન એહેં આખાં લાગ્યા, “ઓ બુત હેય! એન એહેં જાંઆઈન બોમાલતા લાગ્યા
\v 27  તોવે ઈસુવેં ત્યાહાન યોક હાટયાંજ આખ્યાં, “ઈમાત રાખા! આંય હેતાઉં ગાબરાયહા માં”
\v 28  પેત્રેસેં જાવાબ દેનો કા, “ઓ પ્રભુ,જોવે તુંજ હેયતે, માન તો પાંય યાં હાટી પાંઅયા ઊપેને ચાલાં ઊકુમ કોઓ”
\v 29  ત્યેંય આખ્યાં, “યે!” તોવે પેત્રેસ ઉડીયેમાંઅને ઉતીયો એન પાંઆયા ઊપે ચાલતો ઈસુવા એછે જાંઆ લાગ્યો
\v 30  પેન જોરમાંય વારો યેતો દેખીન તો બીઈ ગીયો,એન બુડતો લાગ્યો તોવે તો “ઓ પ્રભુ માન બોચાવ!” એહેં આખીન બોમાલતો લાગ્યો
\v 31  ઈસુવેં તારાત આથ લાંબો કોઓઈન ત્યાલ દોઓયો એન ત્યાલ આખ્યાં, “ઓ ઓછા બોરહા વાળા,તું કાહા બીઈ ગીયો?”
\v 32  એન જોવે ત્યા ઉડીયેમાંય ચોડી ગીયા,તોવે વારો બોંદ ઓઅઈ ગીય
\v 33  જ્યા ઉડીયેમાંય આતા, ત્યા યેઈન ત્યા પાગે પોડીયા, “ખોરોજ,તું પોરમેહરા પોહો હેય”
\v 34  ત્યા દોરિયો પાર કોઈન એન ગેનેસારાત માંય યેય પોંચ્યા
\v 35  તાંઆના માંઅહાંય ત્યાલ વોળખી કાડયો;એન આખા વિસ્તારામાંય ખોબાર દોવાડી, એન બોદા દુખ્યાહાન ત્યાપાંય લેઈ યેના
\v 36  એન ત્યા વિનાંતી કોઅતા લાગ્યા કા તોઓ ફાડકા કોરાલ આથ લાવાં દે; એન જ્યાહાંય આથ લાવ્યો ત્યા બોદા હારા ઓઈ ગીયા
\c 15
\p \v 1  યેરૂસાલેમરે મરે પોરૂસી એન શાસ્ત્રિ ઈસુવા પાંય યેના, એન ત્યાલ આખ્યા,
\v 2  “તોઓચેલા વોડીલાહા ઊકમ કાહા તોડતાહા? ખાના આગાડી ત્યા આથનાંય દોવેત”
\v 3  ત્યે ત્યાહાન જાવાબદેનો “પેન તુમા વોડીલાહા રીત પાળાં હાટી પોરમેહરા ઊકુમ કાહા તોડતાહા?
\v 4  કાહાકા પોરમેહરે આખ્યેલ “આપેહેઆબાહાલ માન દીયા આપેહે આબાહાલજી માંઅહું ગાળી દેય તો મોત મોઓરી”
\v 5  બાકી તુમા આખતાહા કા “જી માઅહુ આપેહે આબાહાલ એહે આખેહેકા “તુમાહાન માયે પાંઅને જી કાંય મીળી શકે તી પોરમેહરાલ બેટાડલાં હેય”
\v 6  તો આપેહે આબાહાલ નાંય આને તેરૂ નિર્દોષ હેય” એહે કોઅઈન તુમેહે વડિલાહા રીતેહે હાટી તુમા પોરમેહરા ઊકમ છોડી દેનારા
\v 7  ઓ ડોંગીયાહાય તુમેહે વિશે યશાયા ભવિષ્યવક્તા હારા આખ્યેલ કા
\v 8  યે મા માઅહે મૂયે કોઓઈન મા ભક્તિ કોઅતે હે પેન ત્યાં મોન માંયેથી દુઊ હેય
\v 9  એન ત્યાહા ધર્મમાંય કાંય અર્થનાંય કાહાકા ત્યે માણેંહે ધરમ આખતે હે”
\v 10  એન લોકાહાન પાહાય હાદીન ત્યાય ત્યાહાલ આખ્યા હાબલા એન હોમજા
\v 11  બાઅરે જી કાય માઅહા મુયામાંય જાય ત્યા લેદે તી બાટાલાનાંય બોને, પેન ત્યા મુયામાંય એન જી બાલીગીન ત્યા લેદે તો બાતાલાય જાય
\v 12  તોવે ત્યા ચેલાહાન ત્યાય પાહાય યેયન આખ્યા “ તુલ ખોબાર હેય કા? ઈ ગોઠ વોનાઈન પોરૂસીયાલ ખોટા લાગ્યા”
\v 13  પેન ત્યે ત્યાહાન જાવાબ દેનો જી જાડ માંઆ આબેનાંય રોપય્હા તી યોકા યોકા ઊપડી ટાકી
\v 14  એલાહાન રાદીયા એલા આદળાહા આદળા બુમિયા હેતા, જોવે આદળા આદળાલ લેય જાય તોવે બેનીખોટામાંય પોડી
\v 15  તોવે પિતાર આખ્તો મુડ્યો કા એન તે ઈસુવાલ આખ્યા, “આમાહાન ઈ જીખણ્યા હોમજાડ’
\v 16  તોવે ઈસુવેય ત્યાહાલ આખ્યા તુમા હોગા આજુ નાંય હોમાજતાહા કા?
\v 17  તુમાહાન ઓલી હોમજનાંય પોડે કા જી કાય મુયામાંય જાય તી પેટામાઅને સંઢાસ માંય નીગહે
\v 18  પે જી મુયામાઅરે જી નિગહે તી મોનામાઅરે નિગહે એન તીજ માઅહાલ મેલો કોઅહે
\v 19  કાહાકા ત્યા મોનામાઅરે ખોટો વિચાર, ખૂન, વ્યભિચાર, લુચ્ચાઈ, ચોરી,ખોટિ સાક્ષિ,નિંદા ઓહડે બાદે પાપી નીગતેહે
\v 20  ઓહડે આમહાલ મેલા કોઅતેહે, પેન આથ દોવ્યા વોગાર ખાવા ખાઅના ત્યાલ મેલા નાંય કોઅહે 
\v 21  એન ઈસુ તાઅરે નીગીન તુર એન સિદોન વિસ્તારમાંય ગીયો 
\v 22  એન એએ ત્યા દેશી યોક કાનાની થેએ યેની એન બોબાલતી લાગી, “ઓ સાહેબ દાઊદા પાહા, માયે ઊપે દયા કોઓ માઆ યહુદી મેલા બુતા ખુબ દુ:ખ વેઠેહે”
\v 23  પેન તો ઓગોજ રોયો એન કાયજનાંય બોલ્યો, તોવે ત્યા ચેલાહાય ત્યા પાહાય યેયન આખ્યા “એલ્યે થેએયેલ દોવાડી દે, આમે પાહાલા બોબાલતી યેહે”
\v 24  પેન ત્યેય જાવાબ દેનો આય તે યોખલા ઈસ્રાએલા ટાકાય ગીયલા મેડાહા પાહાય દોવાડલો હેતાઊ”
\v 25  પેન તી બાઈ , પેઈન ત્યા પાગે પોડી એન બોલી મદદ કોઆ પ્રભુ
\v 26  ત્યાય જાવાબ દેનો કા, પાહાહા પાઅને બાગે બાખે લેયન કુતાલિયાલ ખાવાડના ઈ નાય હારા હેય”
\v 27  પેન ત્યેય આખ્યા, “ખોરી ગોઠ હેય પ્રભુ પેન કુતાલિયે હોગે ત્યાહા માલિકા વોદાલા ખતેહે તી નાંય
\v 28  તોવે ઈસુવે ત્યાલ આખ્યા, “બાઈ તોઓ ખોરો બોરહો હેય, તો માગણી પુરમાણે તુલ ઓઅઈ જાય” એન ત્યે પૂહી ત્યેજ ધેડીયે હારિ ઓઅઈ ગીયી
\v 29  એન તાઅરે નિગીન ઈસુ ગાલીલ દોરિયા પાંય યેનો એન ડોગાવે ચોડીન તા બોહોઈ ગીયો
\v 30  ડિગ્ગેં માઅહે લેગડાહાન,પાગડીયાન,આદડાન,મુકાહાન એન બીજે ડિગ્ગે દુખ્યાન ત્યાય પાંય લેય યેયન એન ત્યા પાગ પાય થોવ્યા એન ત્યે ત્યા બાદાહાન હારા કોઅયા
\v 31  જોવિ માઅહાય મુકાહાન બોલતા દેખ્યા પાગડિયાલા હારા ચાલા લેગડાહાન ચાલતા એને આદડા દેખતા એએયા તોવે ત્યાહાન નોવાઈ લાગી એન ત્યા ઈસ્રાએલા પોરમેહરા મોઠાઈ આખ્તે મુડ્યે
\v 32  પેન ઈસુવે ચેલાહાન હાદીન આખ્યા લોકા ઊપે માન દયા યેહે આમી તીન દિહી જાયા ત્યા માઅહા હાગાત્યે હેતા એન ત્યાહા પાંય ખાઅના નાંય મિળે એલાહાન બુખાજ ગોઓ નાંય દોવાડુ નાંય એલા વાટેમાંય કોથડી જાય”
\v 33  ચેલાય ત્યાલ આખ્યા, “ઈહી ઊજાડીયામાંય ઓલ્યા બાદયો બાખ્યો કેસેને લેય યાહાઉ કા બાદાલ દારાય તાઊ હુદી ખાવાડી સકુહુ’
\v 34  ઈસવે ત્યાહાન આખ્યા, “તુમે પાય કોલ્યો બાખ્યો હેત્યો, ત્યાહાય આખ્યા, “હાત એન થોડાયોક વાહાને માછ્લેં”
\v 35  તોવે ત્યેય ટોળાહાલ બુઊઈ બોહોય જાઆના આખ્યા
\v 36  હાત બાખ્યો એન માછલે લેયન ત્યાય બોરાકાત માગી, બાખ્યેહે ટુકળા કોઅયા એને ચેલાહાન દેના એન ચેલહાય લોકાહાન દેના
\v 37  બાદા ખાયન દારાય ગીયા જોવે વોદલા ટુકળા ટોળો કોઅયા તોવે હાત ટોપલા બાઆયા
\v 38  ખાનારા તેં પોહેં એન થેએયો નાય ગોણાતાં, ચાર ઓજાર ઓઓત 
\v 39  લોકાહાન છોડીન તો ઊડિયેમાય બોહી ગીયો એન માગાદા દેશા વિસ્તારામાંય યેનો
\c 16
\p  \v 1 ફરૂસીયા એન સાદુકિયા ત્યાપાહીં યેયન આખ્યાં, “આમાહાન હોરગા માંઅને યોકતી નિશાણી દેખાડ
\v 2  ત્યેં ત્યાલ જાવાબ દેનો, “વોખાતેહેં તું આખતોહો,વાતાવરણ હારાં ઓરી, કાહાકા વાદળાં લાલ હેતાં’,
\v 3  એન હાકાળી વેળે આખતોહો આજું ઝોડી યીઈ, કાહાકા વાદળાં લાલ એ ન નિશાણ્યો એઈન તું કાહા નાંય આખી શકે?   
\v 4  યા પીડી ખારાબ એન વ્યભિચારી લોક નિશાણ્યો હોદતાહા પેન યુનાના નિશાણીલ છોડી ત્યાહાન એન કાદો ચીન્હ દેવામાંય નાંય યેનલો આતોએન તી ત્યાહાન તાંજ રાંઆદિન જાતા રોયા
\v 5  ચેલા નોયાડા ત્યેકાને ગીયા બાકી ત્યે ભાખે લાંઆ બુલી ગીઈલા 
\v 6  ઈસુવેં ત્યાહાન આખ્યાં, એએયા ફરુશીયા એન સાદુકીયા બેખમીરથી સાવધાન રોઅજાં
\v 7  ત્યા યોક બીજા આરે વિચાર કોઅત, આમા બાખે નાંય લેઈ યેનહા ત્યાહાટી એહેંકોન એલો આખહે
\v 8  ઈં બોદાં જાંઆઈન, ઈસુવેં ત્યાહાન આખ્યાં, “ઓ વોછા બોરહાવાળાહાંય, તુમા યોક-બીજા આરે કાહા વિચાર કોઅતાહા કા આપહેવો બાખે નાંય હેય?
\v 9  કાય તુમા આજું હુદું નાંય હોમજ્યાહા કા? કાય તુમાહાન ત્યાઆ પાંચ ઓજારાહા પાંચ બાખ્યો નાંય યાદ હેય કા,એન નાય કા તુમાહાંય કોલ્યોહો ટોપલ્યો ઉસલ્યેલ?
\v 10  એન ત્યાઅ ચાર ઓજારાહા સાત બાખ્યો, એન નાંય કા તુમાહાંય કોલ્યોહો ટોપલ્યો ઉસુલલ્યો?   
\v 11  તુમા કાહા નાંય હોમજ્યા કા માંય તુમાહાન બાખ્યે વિશે નાંય આખલાં કા,પેન એહેં કા ફરુશીયા એન સાદુકીયાહા બેખમીર પાંઅને સાવધાન રોજા”
\v 12  તોવે ત્યાહાન હોમાજ પોડીયાં કા ત્યેં બાખ્યે બેખ્મીરા આરે નાંય,પેન ફરૂશીયા એન સાદુકિયા શિક્ષા થી સાવધાન રાંઆ આખલાં
\v 13  ઈસુ કેસરિયા ફીલીપિયા હદ્દમાંયયેનો એન પોતે ચેલાહાન આખાં લાગ્યો, “લોક માંઅહાં પોહાલ કાય આખતાહા?”
\v 14  કાહી લોક યોહાન બાપ્તિસમાં દેહે ત્યાલ આખતેહેં, એન આર્દે એલીયો,એન આર્દેં  યર્મિયા ભવિષ્યવક્તા માંઅને યોક આખતેહેં
\v 15  ત્યેં ત્યાહાન આખ્યાં, “પેન તુમા માંન કાય આખતાહા?”
\v 16  સિમોન પેત્રેસેં જાવાબ દેનો, “તું જીવતા પોરમેહરા પોહો મસીહ હેય”    
\v 17  ઈસુવેં ત્યાલ જાવાબ દેનો, “ઓ સિમોન,યોના પાહા,તું ધન્ય હેય; કાહાકા માહાં એન રોગાત નાંય પેન માંઆ આબોહો જો હોરગામાંય હેય,ઈ ગોઠ તુલ જાણાવા આખહી
\v 18  એન આંય બી તુલ આખતાહું કા તું પેત્રેસ હેય, એન આંય યા ડોગાડાવોય માંઆ મંડળી બાંદહી, એન અધોલકા ફાટક ત્યાઆ વોય જોર નાંય કોઅરી
\v 19  આંય તુલ હોરગા રાજ્યા કૂચ્યો દિહીં: એન જીં કાંય તું દોરતી વોય બાંદહે, તીં હોરગામાંય બાંદહે; એન જીં કાંય તું દોરતીવોય કોઅહે, તીં હોરગામાંય  ખોલાઈ
\v 20  તોવે ત્યાંય ચેલાહાન ચેતાવણી દેની કા કાદાલ માં આખહા કા આંય ખ્રિસ્ત હેય 
\v 21  ત્યે વેળાયે ઈસુ ત્યા ચેલાહાન આખાં લાગ્યો “જરૂર હેય કા આંય યરુશાલેમ માંય જાઉં, એન આગેવાન એન મુખ્ય અધિકારી, એન શાસ્ત્રીયાહા આથા કોંય ખૂબ દુખ ઉઠાવીહીં; એન માંઆઈ ટાકલો જાહીં; એન તીસરે દિહી પાછો જીવી ઉઠહીં
\v 22  તોવે પાછેં પેત્રેસ ત્યાલ આલાગ લી જાઆઈન જોગડો કોઅરાં લાગ્યો, “ઓ પ્રબુ પોરમેહર એહેં કોંઅઈ મા કોહે! તોઓ આરે એહેકે કોદહી નાંય ઓઅરી”  
\v 23  ત્યાંય પાહાલા એઈન પેત્રેસાલ આખ્યાં, “ઓ શૈતાન! માઆ  હુંબુરને દુર ઓયજો! તું મા હાટી  ઠોકરે કારણ હેય; કહાકા તું પરમેહેરા ગોઠી વોય નાય,બાકી તું માંઅહાં ગોઠી  વોય  મન લાગુવુતહો ”   
\v 24  તોવે  ઇસુય  ત્યાઆ  ચેલ્હાલ  અખ્યા, “જીઈ કદો  માઆ પહલા યાં માગહે ,ત્યા પોતાનાલ નાકારી એન ક્રૂસ ઉસલી એન માં પાહાલા ચલી    
\v 25   કહાકા જો કાદો પોતા  જીવ બોચાડા માગહે, તો ત્યાલ ગોમાવી; એન જો  કદો માં હાટી જીવ ગોમાવી, તો ત્યાલ મેળવી
\v 26 બાકી માઆહું બોદા જોગાલ મેળવી લેય, એન પોતે જીવા નાશ કોયલે, તોવે  ત્યાલ કાય ફાયદો ઓરી
\v 27  માંઆહા પોહો ત્યાઆ હોરગા દુતહા આરે ત્યાઆ આબહા મહિમા માય  યીઈ, એન તી વેળે તો દરેકાલ ત્યાહા કામહા અનુસાર બદલો દી
\v 28  આંય તુમહાન ખોરાં આખૂહું કા જયેં ઇહીં ઉબેં રોયહેં, ત્યાહામાને કાહી  ઓહડેં હેતે કા જાવ હુદી માહાઆ પોહો ત્યાઆ રાજ્યામય યેતા નાય દેખરી,તાવ હુદી મોઅના સ્વાદ નાંય ચાખી”    
\c 17
\p  \v 1 છો દિહા પાસે ઈસુવેં પેત્રેસ યાકુબ એન ત્યા બાહા યોહાનાલ લેયને તો ત્યાહાન ઉચા ડોગાવોય ગીયા
\v 2  તાંઆ ત્યાહા આગાડી ઈસુવા રુવાળી બોદલાય ગીયી એન ત્યા મુંઅય દીહા રોહણીયે રોકા જીંગાયા લાગ્યા એન ત્યા ફાડકે બોરફે રોકે ઉજળે ઓઈ ગીયે
\v 3  એન મૂસા એન એલીયો ત્યા આરે ગોઠયો કોઅતા દેખાયા’
\v 4  તોવે પેત્રેસેં ઈસુવાલ એહેં આખ્યાં કા “ઓ પ્રભુ આપેહે ઈહીં રોઅના હારાં હેયે, એન તું આખતો ઓરી તે ઈહીં આંય તીન માંડવા બનાડુ,” યોક તો કોરે યોક મુસા હાટી એન યોક એલિયા હાટી”
\v 5  તો આજુ બોલીજ રીયેલ ઓલાહામાંયજ યોક ઉજળાં વાદળાંય યેયને ત્યાલ, ઘેરી લેદા એન ત્યા વાદળામાંયને ઓહડો આવાજ નીંગ્યો “ઓજ મા વાહાલો પોહો હેય, એલાવોય આંય રાજી હેતાવ; એલા તુમા માના”
\v 6  ચેલા ઈં વોનાયા તોવે ઉંબડા પોડી ગીયા એન ખુબૂજ બીઈ ગીયા
\v 7  ઈસુવેં પાહી યેયને ત્યાહાલ આખ્યાં, “ઉઠા, બીયહા મા” 
\v 8  તોવે ત્યા ઉઠયા ને ડોળા ઉગાડીન એઅયા તોવે યોખલા ઈસુલ દેખ્યો, બીજો કાદો નાય દેખાયો
\v 9  જોવે ત્યા ડોગાલાવોયને નીચે ઉતેત તોવે ઈસુવે ત્યા ચેલાહાન ઈ આજ્ઞા દેની “જાંઉવ હુદું દેવા પોહો મોઅલા માંયને પાસો નાય ઉઠે તાંવ હુદું તુમાહાંય જીં દેખ્યાહાં ઈ કાદાલુજ નાય આખના”
\v 10  પાસે ત્યા ચેલા ઈસુવાલ એહેં પૂછેત કા, “તેં શાસરી કાહા આખતાહા કા એલિયા પોયલો યી?
\v 11  ઈસુવેં ઉત્તાર દેના એલિયો નોક્કીજ યીઈં એન બોદાંજ કાંય હુદરી
\v 12  પેન આંય તુમાહાલ આખહું કા એલીયો તે યેય ગીયહો, પેન લોકાહાંય ત્યાલ નાંય વોળખ્યોહો; પેન જેહેકોંય દારયાં તેહેકોંય ત્યાહા આરે કોઅયા, યેજ પૂરમાંણે દેવા પોહોબી ત્યાહા આથે દુખ વેઠી”
\v 13  તોવે ચેલા હોમજી ગીયા કા ત્યેં આમાહાલ યોહાન બાપતીસમા દેનારા વિશે આખ્યાહા
\v 14  જોવે ત્યા માંઅહા ટોળા પાંય જાય પોઅચ્ચા તોવે યોક માંઅહું ત્યા ઇહી યેયન પાગે પોડીને આખાં લાગ્યો
\v 15  “ઓ પ્રભુ, મા પોહાવોય દયા કોઓ કાહાકા ત્યાલ મીર્ગ્યા ચોળી યેહે એન તો ખૂબ દુખ વેઠહે, ખૂબ દા તો આગ્યેમાંય  પોડહયો ને ખુબૂજ દા તો પાંઅયામાંય પોડયોહો
\v 16  આંય ત્યાલ તો ચેલાહા પાંય લેય ગીયેલ પેન ત્યા ત્યાલ હારા નાંય કોય હોંક્યા
\v 17  ઈસુવેં ત્યાહાલ જાવાબ દેનો કા “ઓ બોરહાવોગારી એન લુચ્ચી પેડી, તુમેહે આરે કોલાહા લોગું રોઉં? કોલાહા લોગું તુમાહાલ સહાન કોઓહું? ત્યાલ તુમા માંયે પાંય લેયયા”
\v 18  તોવે ઈસુવેં  ત્યાલ દોમકાડયો, એન બુત ત્યામાંઅરે નીંગી ગીયો, એન પોહો ત્યેજ ગેડીયે હારો જાયો
\v 19  જોવે ઈસુ યોખલો આતો તોવે ચેલા ત્યાપાંય યેના એન ત્યાહાંય પૂછ્યાં કા આમા ત્યાલ કાહા નાંય કાડી હોક્યા?”
\v 20  ત્યેં ત્યાહાન આખ્યાં કા તુમેહે, બોરહો વોછો હેય તેંએ તુમાહાન હાચુલ આખતાહું તુમેહે બોરહો યોક રાઈયે દાણા ઓલોહો રોતો, તોવે તુમા યા ડોગાલ આખાતા, “ઈહીંરે પાછો ઓટીજો,” તોવે તો પાછો જાતોજએન તુમેહે હાટી કાયબી અશકય નાંય રોતા”
\v 21  પેન ઈ જાત ઉપાહા કા પ્રાર્થના કોઅયા વોગાર નાંય ઈસુવા મોરણા વિશે પાછી ભવિષ્યવાણી નીંગે
\v 22  જોવે ત્યા ગાલીલ માંય આતા, તોવે ઈસુવેં ત્યાહાલ આખ્યાં, “માંઅહાં પોહો માંઅહા આથામાંય હોપાઈ જાય
\v 23  એન ત્યા ત્યાલ માંઆઈ ટાકી પેન તો તીજે દિહી પાછો જીવતો ઉઠી” ચેલા તે ખુબૂજ નારાજ ગીયા 
\v 24  જોવે તો કાપારનાઉમ યેઈ ફૂગ્યો, તોવે ફાળો લેનારાહાંય પેત્રેસાપાંય યેઈન પૂછ્યાં, “તુમેહે ગુરૂ મંદિરા ફાળો નાંય દેય કા?
\v 25  તોવે ત્યેં આખ્યાં, “હાં તો દેહે’ જોવે ત્યા ગોઓ યેના તોવે ઈસુવેં ત્યાહા હુમે યેઈન પૂછ્યાં “સિમોન તુલ કાય લાગે? દુનિયાયે રાજાંય કાઆ પાંઅને ફાળો લેતેહેં, ત્યાહા પાંહાહા પાઅને કા બીજાહા પાઅને ?
\v 26  પેત્રેસાંય આખ્યાં, “બીજહા પાંઅને તાં ,” તોવે ઈસુવેં આખ્યાં, તોવે પોહો વાચાય ગીયો? 
\v 27  પેન આપેહે વિશે ત્યાહાલ ખોટા નાંય લાગે યાહાટી તું દોરીયા એછે જો એન જાળેં ટાક એન પોયલા જીં માછલાં આથ યેહે ત્યા મુંઉ ઉગાડ, એન ત્યામાંય યોક સિક્કો મીળી તો લેઈન તોઓ એન માંઆ ફાળો બોઓ
\c 18
\p  \v 1 તોદીહી ચેલાહાંય ઈસુવા પાંય યેઈન પૂછયાં કા, “પોરમેહરા રાજમાંય કુંઉં મોઠો એરી!”
\v 2  તોવે ત્યેં યોકા પાહાલ હાદીયો, એન ત્યાલ ત્યાહા વોસમાંય ઊબો કોઅયો,
\v 3  એન આખ્યાં, “આંય તુમાહાંન ખોરી ગોઠ આખતાહું કા, જાંઉં લોગું તુમા ફિરી નાંય યાહાં એન પાહાહા રોકા નાંય બોલના, તાંઉં લોગું તુમા પોરમેહરા રાજમાંય જાય નાંય હોકહા  
\v 4  જો કાદો હોગો પોતાલ પાહાહા રોકો વાહાનો કોઅરી, તોજ પોરમેહરા રાજમાંય મોઠો ઓઅરી
\v 5  એન જો કાદો હોગો માંઆ નાંવે કોંય યોક ઓહોડા પાહાલ હાદહે તો માન માની લેહે
\v 6  જીં માંઅહું માયેવો બોરહો રાખનારા યા વાયહાના માંઅને યોકા જાંઆલ બી ઠોપકો/ઠોગહે  દેય, ત્યા ગોગીયેમાંય ગોંઅટીયે પુડ બાંદિન દોરીયામાંય બુડવી દેય તીં ત્યાલ હારાં પોડતાં
\v 7  બુરુવનારાહા લેદે દુનિયા હારાપી હેય! બુરુવનારા તે રોનારાજ ; પેન જીં માંઅહું બુરવેહે તીં હારાપી હેય
\v 8  જોવે તોઓ આથ કા તોઓ પાગ તુલ પાપ કોઆડે,તોવે ત્યાલ વાડીન ટાકીદે બેની આથ એન બેની પાગ લેઈન  કાદે દિહી ઉલાઈ નાંય ઓહોડયે આગ્યેમાંય જાંઅના બોદલે લેંગડાતો કા પાંગળીયો ઓઈન જીવનામાંય/હોરગા રાજમાંય જાંઅના ઈં તુલ હારાં પોડી
\v 9  એન જોવે તોઓ ડોળો તુલ પાપ કોઆડે, તોવે ત્યાલ કાડી ટાક, બેની ડોળા લેઈન બોસમકોળી યેમાંય  જાંઅના બોદલે, કાનચ્યો/આંદળો રોયન જીવનામાંય જાંઅના ઈં તુલ હારાં પોડી
\v 10  “એએયા, દિયાન દિયા કા યા વાહાના માંઅને કાદાલ ખારાબ નાંય ગોણતા; કાહાકા તુમાહાન આંય આખતાહું કા ત્યાહા દુત માંઆ પોરમેહર આબા આગાડી કાયામ ઊબા રોઅલા હેતા
\v 11  [કાહાકા માંઅહાં પોહો ટાકાઈ ગીઈલાહાન હોદાં હાટી/બોચવાં યેનહો]
\v 12  તુમાહાન કાય લાગહે? યોકતા પાંય હોવ મેંડેં રોય,એન ત્યાહામાંઅને યોક ટાકાઈ જાય, તોવે ચાર વિહીયો એન ઓગણીહી મેંડેં ડોગાવો ગોઠાડીન  ટાકાલા મેંડાલ નાંય હોદાં જાય કા?
\v 13  એન એહેં બોને કા તીં ત્યાલ મીળી ગીયાં, તોવે નાંય  ટાકાલેં ચાર વિહીયો એન ઓગણીહી કોઓતો ત્યાજ લેદે ત્યાલ હાચુલ દિગ્ગો આંનદ ઓઅહે
\v 14  તેહેંજ યા વાહાના માંઅને યોક બી ટાકાઈ જાય ઓહડી તુમેહે પોરમેહરા આબા મોરજી નાંય હેય
\v 15  જોવે તોઓ બાહા તોઓ હુમે ગુનો કોઅહે, તોવે જાઈન યોકલામાંય હોમજાડ; જોવે તો તોઓ આખલ્યાં માને, તોવે તુંયેં તોઓ બાહાલ બોચાવ્યોહો,
\v 16  જોવે નાંય માને, તોવે યોક બેન માંઆહાન આરે લેતા જો, યાહાટી કા ‘બોદી ગોઠ બેન તીન  સાક્ષીયાહા મુંઈયે કોઅઈન નોક્કી ઓઅય’ 
\v 17  જોવે ત્યાહાન બી નાંય માને, તોવે મંડળીયેલ બી નાંય માને, તોવે ત્યાલ પારદેશીયો એન વેરો લેનારો રોકો ગોણજે
\v 18  “આંય તુમાહાન ખોરી ગોઠ આખતાંહું ,જીં કાય તુમા દોરત્યેવો બાંદહા,
\v 19 19  તીં બોદા હોરગામાંય ઉગાડ કોઅવામાંય યી
\v 20   કાહાકા જાંઆ બેન આથવા તીન જાંએં માંઆ નાવેં કોંય બેગેં ઓઅતેહેં  તાંઆ આંય ત્યાહા વોસમાંય રોતાહાંવ
\v 21  તોવે પેત્રેસાંય પાંહી યેયનત્યાલ આખ્યાં, “ઓ પ્રભુ, માંઆ હુમેં માંઆ બાહા ગુનો કોઓહે, તોવે ત્યાલ આંય કોલાદા માફ કોઉં? હાંત દાઆ કા?”
\v 22 ઈસુવેં ત્યાલ આખ્યાં, “આંય તુલ એહેં નાંય આખું કા હાંત દાઆ માફ કોઓ પેન હાંતા હિત્તેર ગોણા ત્યાલ માફ કોઓ
\v 23  “યાહાટી હોરગા રાજ ત્યા રાજા રોખાં હેય, કા જયેંય ત્યાઆ ચાકારાહા ઈસાબ લાંઆ માંગહે
\v 24  એન જોવે ઈસાબ કોઅતો લાગ્યો તોવે યોકા જાંઆલ લેઈ યેનલા, ત્યા દોસ ઓજારાહા કોરજાં આતાં
\v 25  જોવે ત્યાપાંય કોરજાં ચુકાડાં કાંયજ નાંય આતાં, તોવે ત્યાઆ માલકેં ત્યાલ, ત્યા થેએયેલ એન ત્યા પાહાહાન,એન ત્યા બોદી માલ-મિલકાત વેચિન કોરજાં વોસુલ કોરાં ઊકુમ કોઓયો; 
\v 26  ત્યેં ચાકારેં ત્યા દોનારા પાગેં પોડીન આખ્યાં, ‘ઓ માલિક વાહાયોક ધીર દોઓ, આંય તુલ બોદાંજ ચૂકતાં કોઅઈ દિહીં’
\v 27  તોવે ત્યાઆ ચાકારા દોનારાલ દયા યેની,તોવે ત્યેંય બોદાંજ કોરજાં માફ કોઅય દેના
\v 28  “પેન જોવે તો ચાકાર બાઆ ગીયો,તોવે ત્યાલ યોક બીજો ચાકાર મીળીયો, તો ત્યાઆ હોવ રુપ્યો  કોરજદાર આતો; તોવે ત્યેં ત્યાલ ગોગીયેમાંય દોઅઈન ગાળી દેયન અખ્યાં, ‘જીં કાંય તો પાંય કોરજાં હેય ત્યાલ તું ચુકાડી દે”
\v 29  તોવે ત્યા આરિયા ચાકારાંય ત્યા પાગેં પોડીન આખ્યાં, “વાહાયોક ધીર દોઓ, આંય તુલ બોદાં કોરજાં ચુકતાં કોઅય દિહીં
\v 30  પેન તો નાંય માની, ત્યેં જાયન ત્યાલ જેલેમાંય ટાકી દેનો, કા જાંઉં લોગું તું કોરજાં ચુકાડીનાંય દેય,તાંઉં લોગું તું ઈહીંજ રોઓ
\v 31  ત્યાઆ આરિયા ચાકારાહાંય ઈં દેખ્યાં તોવે ત્યા ખૂબ નારાસ ઓઅય ગીયા, એન દોનારા પાંય જાયન જીં બોન્યાં તીં બોદાંજ આખી દેખાડયાં
\v 32  તોવે ત્યાઆ દોનારેં ત્યાલ હાદીન આખ્યાં, ‘ઓ લુચ્ચીયા ચાકાર, તુંયેં  જીં માન માગણી કોઅયેલ, તોવે માંયે તોઓ બોદાં કોરજાં માફ કોઅય દેનેલ
\v 33  તોવે માયેં જેહેં કોંઅય તોઓ ઊપે દયા કોઅયેલ, તેહેં કોઈન તુલબી તોઓ હાંગાતીયા ઊપે દયા કોઆં જોજે કા નાંય? 
\v 34  એન ત્યાઆ દોનારે ખૂબ ખીજવાઈન ત્યાલ ડોંડ દેનારાહા આથામાંય હોંઅપી દેનો, કા તો આખાં કોરજાં જાઆંઉં લોગું વાળી નાંય પાડે, તાંઆંઊ લોગું ત્યાલ ઈંહીંજ રાખા
\v 35  “યેજ પૂરમાણેં તુમેહે માંઅને બોદેં જાએં પોતે બાહાલ ખોરે મોને માફ નાંય કોઅય, તે માંઆ આબો જો હોરગામાંય હેય,તોબી તુમાહાન માફ નાંય કોઅય”
\c 19
\p \v 1  એને એહે જાયા કા યો બાદયો ગોઠ્યો પુરિયો કોઅયો, તોવે ઈસુ ગાલીલ છોડીન યરદન નોઈયે ત્યે મેરે યુદેયા દેશામાંય ગીયો
\v 2  એન મોઠા ટોળા ત્યા પાઠી લાગ્યા તાંઆ ત્યાહાન ત્યે હારા કોઓયા
\v 3  ત્યા પરિક્ષા કોરાં હાટી પરૂષીયા ત્યા પાંય યેનાઅ એન ત્યાહાંય પૂછ્યાં કા, “ગોમેતે કારણે થેએયેલ દોવાડી દેવાય કા?”
\v 4  પેન ત્યેં જાવાબ દેનો કા, “તુમાહાય નાંય વાચ્ચાં કા પોયલારે ઊબજાડનારેં ત્યાહાન માટડો એન થેએયેલ બોનાડ્યો એન આખ્યેલ કા 
\v 5  “યાઅ હાટી માઅહુ આપેહે આબાહાલ છોડીન થેએયે આરે જાય એન બેની યોકુજ શરીર બોની
\v 6  મતલાબ ત્યેં આમી બેન નાંય, યોકુજ શરીર હેતેતોવે જ્યાહાન પોર્મેહરે જોડાવી દેને ત્યાહાન કાદા માઅહુ છૂટે નાંય કોઓઈ હોકે 
\v 7  ત્યાહાય ત્યાલ આખ્યા, “તુમેહે મૂસાએ કાય અહોડો ઊકુમ દેનો કા ફારગાતી દેઈન થેએયેલ દોવાડી દેઅના?”
\v 8  ત્યે ત્યાહાન આખ્યાં, “તુમેહે કોઠાણ મોના લેદે મુસાએ તુમહાન થેએયેલ દોવાડની છૂટ દેની, પેન પોયલા અહોડા નાંય આતા 
\v 9  આય તુમહાન  ખોરી ગોઠ આખતાહુ, જી માઅહુ ત્યા થેએયેલ દોવાડી દેય એન બીજીયેલ રાખે, તો વ્યભિચાર કોઅહે એન દોવાડલી થેએયેલ જી માઅહુ રાખે તો વ્યભિચાર કોઅહે”
\v 10  તોવે ત્યા ચેલાહાંય ત્યાલ આખ્યાં, “એરેરે માટડા થેએયે ગોઠ અહોડી ઓરી તોવે વોરાડ નાંયજ કોઅનાઈ જ હારા”
\v 11  યેન ત્યે ત્યાહાન આખ્યા, “ઈ ગોઠ બાદે નાંય હોમાજતેહે, ફક્ત જ્યાહાન પોરમેહરે ઓક્કાલ દેની”
\v 12  કાહાકા કોલહેક તે જોનાવારે વાઅટે હેતે એન કોલેહેક તે માંઅહા આથે વાંઅટે બોની ગીયે એન કોલેહેક તે હોરગા રાજ્યા હાટી વાંઆટે બોની ગીયે ઈ ગોઠ જ્યાલ ગાઠે તો જ ગાઠડી દેય”
\v 13  પાછેં માંઅહે પાહાહાન ત્યા પાંય લેઈ યેને, ત્યાહાન આથ લાવે એન ત્યાહાવો પ્રાર્થના કોએ ત્યા હાટી ચેલા ત્યાહાન ઓટકાડતા લાગ્યા
\v 14  પેન ઈસુવે આખ્યા “પાહાહાન માંયે પાય યાંઆ દીયા એન ચેલહાન ઓટકાડહા મા કાહાકા અહોડાજ પોરમેહરા રાજ હેય
\v 15  એન ત્યાહાન આથ લાવ્યો પાછે તાઅને ચાલ પોડીયો
\v 16   એન એએ યોકા જા યેનોએન ત્યાલ ત્યે પૂછ્યા,સાહેબ જોલામ જુગ્યા જીવાન માય જા હાટી કોલા હારા કામ કોરા જોજે?  
\v 17   પેન ત્યે ત્યાલ આખ્યા, “હારા કામ વિશે તુ માન કાયલા પૂછતોહો? હારો તે યોકુજ હેય પેન તુ જીવનમાંય જા માગે તોવે કાયદા પાડ
\v 18  ત્યેં પૂછ્યા કોહડા? ઈસુવે આખ્યા, “તુ ખૂન કોઅહે મા, વ્યભિચારકોઅહેમા, ચોરી કોઅહેમા, ખોટી સાક્ષી પૂરેહેમા,
\v 19  આપેહે આબાહાલ માન દે જોહડા પ્રેમ પોતાવો રાખતોહો તોહડો બીજાહાવો રાખ”
\v 20  જુવાનીયે ત્યાલ આખ્યા, “ઈ બાદા આય વાહનેરે પાડતો યેનોહો આજુ માન કાય બાકિ રોઅયા?
\v 21  ઈસુવે ત્યાલ આખ્યા, “ જોવે તુ પુરો હારો ઓરા માગહે તોવે જો તો માલમિલકત વેચીદે ને પોયહા ગરીબાહાન દેયદે, એન હોરગામાંય મોઠી રોકામ થોવાલી તુલ મીળી, એન યેયન મા પાહાલા ચાલ”
\v 22  ઈ ગોઠ વોનાઈ ન જુવાનીયો નિરાશ ઓયન જાતો રિઅયોકાહાકા ત્યા ડીગી માલમિલકાત આતી
\v 23  પેન ઈસુવે ત્યા ચેલાહાન આખ્યા, “તુમાહાનખોરી ગોઠ આખહુ પોયહાદાર માંઅહાન હોરગા માંય જાયના કોલી મુશ્કેલી હેય? 
\v 24  આજું તુમાહાન આખુહું કા હુવ્યે નાકાલામાંય ઊટડા જાય, પેન પોરમેહરા રાજ માંય પોયહાદાર નાંય જાય”
\v 25  ઈ વોનાયન ચેલા ખૂબ ગાબરાય ગીયા ત્યાહાય પૂછ્યા તોવે કુ બોચી જાય? 
\v 26  ઈસુવે ત્યાહા એસે એઅયા એન આખ્યા, “ઈ માઆહામાંય નાંય બોને પેન પોરમેહરાલ બાદાજ બોને” 
\v 27  તોવે પેત્રેસેં ત્યાલ જાવાબ દેનો લે બાદા છોડીન આમા તો પાહાલા ચાલતા યેનહા આમહાલ કાય મીળી? 
\v 28  ઈસુવે ત્યાલ આખ્યા, “બીજા જુગામાંય જોવે માઆહા પોહો ત્યા મોઠાઈ માંય ત્યા રાજગાદી બોહોરી, તોવે માંઆ પાહાલા ચાલતા યેનલા તુમા હોગા બાર રાજગાદી બોહીન ઈસરાયેલા બાર જાતીયેહે ઊપે નીયા કોઓહા
\v 29  એન યોકાયોક જાંઆ ગોઓ કા બાહાહાન કા બોઓહીયેહેન કા પાહાહાન કા બુઊઈ, માંઆ નાંવ હાટી છોડી દેનાં ઓરી, ત્યાલ હોવ ગોણા મીળી એન જોલામ જુગીયા જીવાન બી મીળી
\v 30  પેન ડીગ્ગેં જાંએ જ્યેં પોયલે હેતે ત્યેં પાહાલેં ઓઈ જાય, એન જ્યેં પાહાલેં હેતેં ત્યેં પોયલેં ઓઈ જાય” 
\c 20
\p  \v 1 હોરગા રાજ કાય માંટડા ઓહડો હેય જો હાકાળહેં  નિગ્યા એન પોતાની દારખાહા વાડી માંય કામાવાળા માંહાલ લાગવે
\v 2  ત્યાંય કામાવાળાહાલ યોક રુપ્યા પૂરમાણે ઠોરાવ્યાં એન ત્યાહાલ દારાખા વાડીમાંય દોવાડ્યા
\v 3  પાછેં યોક બોપાર ચોડે ઓલહામાંય ત્યાંય નીગીન બીજા લોકહાલ રીકામા ઉબા રોતા દેખ્યા,
\v 4  એન ત્યાહાન દેખ્યા, ‘ તુમા હોગા દારાખાહા વડીયેમાંય જાય,એન જીં  કાંય હારાં હેય તીં તુમાહાન દિહીં’ 
\v 5  પાછેં ત્યેં બીજે એન તીજે પારગે નીંગીન તેહેંજ કોઅયાં
\v 6  યોક કોલાકા દિહી પાસેં ત્યાંય આજું  નીગીન બીજાહાલ ઉબાં રોતાં દેખ્યા, એન ત્યાહાલ આખ્યાં, ‘તુમા કાહા રીકામાજ દિહી બોય ઉબા રોતાહા?’ ત્યાહાંય ત્યાલ આખ્યાં, ‘કાહાકા આમાહાલ કાદેંજ કામાવોય  નાંય લાવહ્યા’
\v 7  ત્યાંય ત્યાહાલ આખ્યાં,તુમા બી દારાખાહા વાડીમાંય જાઆ
\v 8  “વોખાતેહેં દારાખાહા વાડી માલીકાલ પોતાના કારબારીલ આખ્યાં,કામાવાળાહાંન હાદીન પાહાલા થી લેઈન આમી હુદી ત્યાહાલ ત્યાહા મજુરી દેય’
\v 9  જોવે તે યેને તોવે યોક પારગોજ દિહી રોય ગીઈલો, તોવે ત્યાહાલ યોક યોક રુપ્યો મીળ્યો
\v 10  જયેં પોયલેં યેને ત્યાહાલ ઈં હોમજાયાંકા આમાહાલ વોદી મિળી, પેન ત્યાહાલ બી યોક-યોક રુપ્યો મીળ્યો
\v 11  જોવે મીળ્યો તોવે તે માલીકાવોય ટુટરાં લાગ્યા,
\v 12  ‘ત્યા પોયલાહાંય યોકુજ પારગો કામ કોઅયાં, તુંયેં ત્યાહાલ આખાહા બોરાબર કોઅઈ દેના, જ્યાહાંય દિહી બોયને વોજો ઉઠાડયો તીડકો સહન કોઅયો?’
\v 13  ત્યાંય ત્યાહામાને યોકાલ ઉત્તર દેનો, ‘ઓ હેંગાતીયા, તો આરી કાય ભેદભાવ નાંય કોવ કાય તુમાહાંયજ યોક રુપ્યો બોલી નાય કોલો?
\v 14  જીં તો હેય, ઉઠાડી લે એન જાતો રો;મા મરજી હેય કા જોલાહાં તુમાહાન દાઉં તોલાહાંજ પાહાલારયાહાન બી દાવ   
\v 15  કાય ઈં ઠીક નાંય હેય કા આપાં મા વસ્તુ મા મોરજી કોઈ જીં કોંવ તીં નાય કોય શકું? કાય મા ભોલાં એરી ત્યાલ તું તો ખારાબ નોજરી કોઈ એતહો?’
\v 16  યીજ રીતી કોઈ જયેં પાસલા હેય, તેં પેલેં રોય;એન જીં આગલા હેય,ત્યેં પાહાલા રોય’’
\v 17  ઈસુ યેરુશાલેમમાંય જાતી વોખાત ત્યા બાર ચેલાહાલ યોક ઠેકાણે લેઈ ગીયો, એન વાટેમાંય ત્યાહાન આખાં લાગ્યો,
\v 18  “એએયા, આપાં યેરુશાલેમમાંય જાતાહા; એન માંઅહાં પોહો મુખ્યા યાજકા એન શાસ્ત્રીયાહા આથામાંય દોઅવાય જાય, એન ત્યાલ નાશા યોગ્ય ઠોરાવલો જાય
\v 19  એન ત્યાલ બીજી જાતી લોકાહા આથામાંય હોંઅપી દેવામ યી કા ત્યા ત્યાઆ મોજાક ઉડાવી, એન ચોપકાહાંકોંય ઠોકરી,એન ત્યાલ હુળી ખાંબેં ચોડવી દી, એન તો ત્યાલ તીજે દિહી જીવતો ઊઠાડામ યી”
\v 20  તોવે જબદી પોહા આયહીંય,પોતાના પોહા આરી જાયન ઈસુવા પાગેં પોડયેં,એન ત્યાહાપાંઅને કાંય માગા લાગ્યેં
\v 21  ત્યેં ત્યાહાન આખ્યાં, “તું કાય માંગતીહી ?” તીંય ત્યાલ આખ્યાં, “માન ઈં વોચાન દે કા માઆ યા બેન પાહા તો રાજામાય યોક ડાબી બાજુ એન યોક જેવીં બાજુ બોહરી”
\v 22  ઈસુવેં જાવાબ દેનો,  “તું નાંય જાએં કા તું કાય માંગતીહી જો પ્યાલો આંય પીયાં કોઅતાહું, કાય તું તો પી હોકહે?”  ત્યેંય ત્યાલ આખ્યાં, “હાં પી હોકહીં”
\v 23  ત્યેં ત્યાહાન આખ્યાં, “ તુમા માંઆ પ્યાલો તે પીયહા, પેન માંઆ ડાબી કા જેવી બાજુ બોહતા કોઅનાં ઈં માંઆ કામ નાંય હેય, પેન જ્યાહાહાટી માંઆ આબહા પાઅને તીયાર કોઅવામાંય યેનહાં, ત્યાહાજ હાટી હેતાં”
\v 24  ઈં વોનાયઈન દોહો ચેલા ત્યા બેન બાહા ઊપે ખીજ્વાયા
\v 25  ઈસુવેં ત્યાહાન પાંહીં હાદીન આખ્યાં, “તુમા જાંઅતેહેં કા બીજ્યે જાતીહી ઓદિકારી ત્યાહા ઊપે રાજ કોઅતેહેં; એન જયેં મોઠેં હેતેં,ત્યેં ત્યાહા ઊપે ઓદિકાર જતાડતેહેં
\v 26  પેન તુમાહામાંય ઓહડાં નાંય ઓરી; પેન તુમેહે માંય જીં કાદાં મોઠા ઓરાં માગેહે, ત્યેં તુમે ચાકાર બોને;
\v 27  એન જયેં તુમાહામાંય મુખ્યો ઓરા માગ્તેહેં, ત્યેં તુમે દાસ બોને;
\v 28  જેહેકોંય કા માંઅહા પોહો, તો યાહાટી નાંય યેનહો કા તો ત્યા સેવા કોઅવાડે,પેન યાહાટી યેનો કા તો પોતે સેવા કોય, એન બોદાહાન છોડાવિન પોતાનો જીવ દેય”
\v 29  જોવે ત્યા યેરીખો શેઅરામાંઅને નીગે તોવે,યોક મોઠો ટોળો ત્યા પાહાલા યાં લાગ્યો
\v 30  એન બેન આંદળા, જયે વાટીકોરાવોય બોઠલા આતા, તો ત્યા ઈ ગોઠ વોનાઈયા કા ઈસુ ઈંહીરે જાય રોયહો,તોવે ત્યા એહેં બોમલીન આખાં લાગ્યા કા, “ઓ પ્રભુ દાઉદા પાહા, આમહાવોય દયા કોઓ,”
\v 31  લોકહાંય ત્યાહાલ ગાળી દેના એન આખ્યાં કા ઠાકાજ રોઆ; પેન ત્યા આજું જોરમહે બોમાલતા લાગ્યા, “ઓ પ્રભુ, દાઉદા પોહા, આમેહેવોદયા કોઓ”
\v 32  તોવે ઈસુવેં ઊઠીન, ત્યાહાલ હાદીન આખ્યાં, “તુમા કાય માગતાહા કા આંય તુમે હાટી કાય કોઉં?”
\v 33  ત્યાહાય ત્યાલ આખ્યાં , “ઓ પ્રભુ, ઈંજ કા આમા દેખતા ઓઅજે”
\v 34  ઈસુવેં ત્યાહાવોય દયા કોઅઈન ત્યાહા ડોળાહાન આથ લાવ્યાં, એન ત્યા તારાતુજ દેખતા જાયા; એન ત્યા પાહાલા ચાલા લાગ્યા
\c 21
\p \v 1 ત્યા યેરુસાલેમ શેઅરા પાંય યેના, એન જૈતુન નાંવ્યા ડોગા ઊપે યેનલા બેતફ્ગે નાવ્યાં ગાવાંમાંય  યેઈ ફૂગ્યા તોવે ઈસુવેં બેન ચેલાહાન એહેં આખીન દોવાડીયા કા
\v 2  “હુમે દેખાય ત્યા ગાંવામાંય જાયા ગાંવામાંય ઉરાતાજ યોક યોક ગોદડી બાંદલી તુમાહાન મિળી ત્યે આરે ત્યે વાસડાબી ઓરી ત્યાહાન છોડીન માંયે પાંય લેઈયા
\v 3  કાદો તુમાહાન કાંય આખે તોવે ત્યાલ આખજા કા “પ્રભૂવાલ એલાહા કામ હેય” તારાત તીં લેઈ જાંઆ દી” 
\v 4  ભવિષ્યવક્તા આખલાં આતાં કા 
\v 5  “યેરુસાલેમાલ ખોબાર કોઆ, એએ તોઓ રાજા તોઓ પાંય યેહે તો ગોરીબ એન ગોદડા ઊપે બાઆ ઉછલનારા જોનાવારા વાસડાં ઊપે બોહીન યેહે,” તીં પૂરાં ઓઅઈ જાય, ત્યાહાટી ઈં બોન્યાં
\v 6  ચેલાહાંય ઈસુવા આખલા પૂરમાણે કોઅયાં
\v 7  ત્યા ગોદડીયેલ એન વાસડાલ લેઈ યેના, એન ત્યાહાવે ત્યાહા ડોગ્લેં પાથ્યેં એન ત્યે ઊપે ઈસુ બોઠો
\v 8  લોકહા ટોળા માંઅને ડીગ્ગા જાંઅહાય ત્યાહા ફાડકેં વાટે ઊપે પાથ્યે, બીજાહાંય જાડા દાહાગ્યો ખાંડીન વાટેમાંય પાથી દેન્યો
\v 9  એન ઈસુવા આગાડી એન પાછાડી ચાલનારા લોક જોરમાંય બોમાલતા લાગ્યા કા “દાઉદા પાહાલ હોસાન્ના, પોરમેહરા નાંવે યેનારા ઊપે બોરકાત ઉતે, હોરગામાંય હોસાન્ના”
\v 10  ત્યેં યેરુસાલેમમાંય ઉરાઈ ગીયેં તોવે આખા શેઅરામાંય દાંવ દોડ ઓઈ ગીઈ એન પૂછતેં લાગ્યેં, “એલો કુંઉ હેય?”
\v 11 લોકાહાંય જાવાબ દેનો કા “એલો ગાલીલ દેશામાંઅના નાજારેતીયો ઈસુ હેય”
\v 12 ઈસુ મંદિરામાંય ગીયો, એન વેચનારા એન વેચાતાં લેનારાહાન બાદાહાંન મંદિરામાંઅને તાંગાડી કાડીયા એન કબુતર વેચનારાહા પાટલીયો કોથલાડી દેન્યો
\v 13  ત્યેં આખ્યાં “લોખલાં હેય કા માંઆ ગુંઉ પ્રાર્થના ગુંઉ આખાયી પેન તુમાહાંય તીં લુટારાહા જાગો બોનાવ્યો”
\v 14  આંદળા એન લેંગડા ત્યા પાય મંદિરામાંય યેના, એન ત્યેં ત્યાહાન હારાં કોઅયાં
\v 15  પેન જોવે મુખી યાજક એન ધર્મશિક્ષકાંય ત્યા મોઠેં કામે એઅયેં એન પાહાહાન “દાઉદા પાહાલ હોસાન્ના” એહેં આખતા વોનાયા તોવે ત્યાહાન ખોટાં લાગ્યાં
\v 16  એન ત્યાહાંય ત્યાલ આખ્યાં, “યેં કાય આખતેહેં તીં તું વોનાયો કા?” ઈસુવેં આખ્યાં, “વોનાયા એન તુમાહાંય નાંય વાંચ્યા કા વાયહાના પાહાહા મુંઈયેં દુદ ખાનારાહા મુંઈયે, તુંયે તોઓ મોઠાઈ આખાડી”
\v 17  ત્યાહાન છોડીન તો શેઅરા બારે બેતાને યા, એન રાત તાંઆ રોયો
\v 18  હાકાળેહેં કોવાળ્યો પાછો શેઅરામાંય યેહે તોવે ત્યાલ બુખ લાગી
\v 19  વાટેમાંય ત્યેં યોક અંજીરા જાડ દેખ્યાં એન ત્યા તોળે ગીયો, પેન કાંય નાંય જોડીયાં, પાતરેં ઓલાંજ તોવે ઈસુવેં જાડાલ આખ્યાં, “આમી પાછે તુલ કોઈ દિહી, ફળ નાંય લાગરી” અંજીરા જાડ તાબાડ ઉખાઈ ગીયાં
\v 20  ઈં એએઈન ચેલાહાલ ખૂબ નોવાઈ લાગીત્યાહાંય આખ્યાં, “અંજીરા જાડ કેહેં કોઈન તાબાડતોડ ઉખાઈ ગીયાં?”
\v 21  પેન ઈસુવેં ત્યાહાન આખ્યાં, “આંય તુમાહાન ખોરી ગોઠ આખતાહું કા જોવે તુમા બોરહો રાખાહા એન કાંય બી શંકા નાંય કોઅહા, તોવે યા અંજીરા જાડાલ ઓલાંજ નાંય, પેન એલા ડોગાલ તુમા આખતા કા “ઊઠ એન દોરીયામાંય બૂડીજો,” તોવે એહેંજ બોનતાં
\v 22  એન પ્રાર્થના માંય તુમા જીં કાંય માગહા તીં તુમાહાન મિળી જાય, તુમા બોરહો રાખહા તોવે”
\v 23  જોવે ઈસુ મંદિરામાંય જાયન હિકાડે તોવે મુખ્ય યાજક એન વોડીલાહાંય ત્યા પાંય યેઈન પૂછ્યાં, “એન તુલ ઓ ઓક્ક કુંયેં દેનો?”
\v 24  ઈસુવેં ત્યાહાન જવાબ દેનો, “આંય હોગો યોક સવાલ તુમાહાન પૂછું ત્યા જવાબતુમા દાહા તોવે કોઓહા ઓક્કે કોઓઈન ઈં કામ આંય કોઓતાહું તીં તુમાહાન આખીહીં
\v 25  “યોહાના બાપ્તિસમા કાઆ પાંઅને આતાં?”  “હોરગામાંઅને કા પાછેં, માંઅહાંપાંઅને?” તોવે પોત-પોતે બોલા-બોલી કોઆં લાગ્યા, કા એન આમા એહેં, આખજે કા, હોરગામાંઅને તે તો આમાહાંન આખરી, કા તુમહાંય ત્યાવો બોરહો કાહા નાંય થોવ્યો?’
\v 26  “જોવે આમા પોરમેહરાલ આખહું તોવે એલો આમાહાન પૂછી કા “તોવે તુમાહાંય ત્યાલ કાહા નાંય માનિયો?” એન જોવે આમા માંઅહા આખહું, તોવે આમાહાન લોકાહા દાક લાગેહે, કાહાકા બાદા યોહાનાલ પોરમેહરા ભવિષ્યવક્તા માનતેહેં”
\v 27  તેં ત્યાહાંય ઈસુવાલ જવાબ દેનો, “ત્યાહાન આખ્યાં, “તોવે આંય બી નાંય આખુ કોઓહા ઓક્ક કોઓઈન કામ આંય કોઓતાહું”
\v 28 તુમાહાન કાયલાગેહે? યોક યોક માંઅહાં બેન પોહા આતા ત્યેં મોઠા પાહાલ જાયન આખ્યાં, “માંઆ પાહા આજે દારાખા મોળામાંય કામ કોઅજે”
\v 29  ત્યેં જાવાબ દેનો, “હારાં આંય જાહી,” પેન તો ગીયોજ નાંય
\v 30  તોવે ત્યેં બીજા પાંય જાયન તેહેંજ આખ્યાં ત્યેં જાવાબ દેનો “આંય જાહાંવ પેન તો નાંય ગીયો 
\v 31 યા બેની પાહામાંઅને ત્યાહા આબાહા મોરજીપૂરમાણે કુયેં કોઓયા? ત્યાહાંય આખ્યાં કા “આંય તુમાહાન ખોરી ગોઠ આખતાહું કા જાકાતદાર એન વૈશા થેઅયો પોરમેહરા રાજમાંય તુમેહે કોઓતા આગાડી જાય
\v 32 કાહાકા યોહાન ધર્માવાટે તુમેહે પાંય યેના, તેઝતુમાહાંય માન્યાં નાંય પેન જાકાતદારે એન વૈશા થેએયો માની ગીયેં ઓલા બાદા એઅયા પાછે બી તુમા પાછા વોળીયા નાંય એન માન્યાં નાંય
\v 33  આજું  યોક દાખલો વોનાયા યોક ગોરિયો આતો ત્યેં દારાખા મોળો કોઓયો, ચોમખી વાડ કોઅયી, બૂઉયેમાંય કુંડ બાંદિયો એન માળો પાડયો પાછો મોળો બાગે દેઈન તો પારદેશ જાતો રોયો
\v 34 જોવે પાક પાકીન તીયારી ઓઅના દિહી યેના, તોવે બાગીદારાહા પાંયને બાગ લાંહાટી ત્યેં ચાકારાહાલ દોવાડ્યા
\v 35  પેન બાગીદારાહાંય ચાકારાહાન દોઓઈન કાદાલ માર દેનો, કાદાલ માંઆઈ ટાક્યો એન કાદાલ દોગડાહા માર દેનો
\v 36  પાછેં ત્યેં પોયલા કોઅતા ડીગ્ગા ચાકારાહાન, પાછા દોવાડ્યા, પેન ત્યા લોકાહાંય ત્યાહાન બી તેહેંજ કોઓયા
\v 37  ત્યેં ત્યા પોતા પાહાલ દોવાડ્યો, ત્યા બા મા પાહા માન રાખી, એહેં
\v 38  પેન બાગીદરાહાંય પોહાલ એએઈન ત્યા ત્યાહામાંય વિચાર કોઓયો, “એલો તે વારસદાર હેય ચાલા આપાં ત્યાલ માંઆઈ ટાકતા એન ત્યા વારસઆપાહાન મિળી”
\v 39  પાછેં ત્યા લોકાહાંય ત્યાલ દોઓયો, વાડીએ માને બાઆ ઉડવી ટાક્યા, એન માંઆઈ ટાક્યા
\v 40  જોવે તો દારાખા મોળા દોનારો યી તોવે તો ત્યા બાગીદારાહાન કાંય કોરી?
\v 41  ત્યાહાંય ત્યાલ આખ્યાં કા, તો ત્યા લુચ્ચીયા માંઅહાન ખારાબ દશા કોઓઈન માંઆઈ ટાકી એન દારાખા વાડી બીજા ખેડુતાલ દેઈ દી, જો ત્યાલ તી વેળાઈયે ફળ દેયા કોઅરી  
\v 42  ઈસુવેં ત્યાહાન આખ્યાં કા “લોખલાં હેય તીં તુમાહાંય કાદે દીહે નાંય વાચ્યા? કા” જ્યા દોગાડાલ કોડયાહાંય ઉડવી ટાકીયેલ તોજ મુરતિયો દોગાડ બોની ગીયો, એલા પોરમેહરા આથે બોન્યાં એન આમાહાન નોવાઈ લાગે”
\v 43  ત્યાહાટી આંય તુમાહાન આખહું કા પોરમેહરા રાજ તુમેહે પાંઅરે પેચકી લેવાયી, એન હારાં કામ દેખાડે અહોડા માઅહાંલ દેવાયી
\v 44  જીં કાદાં માંઅહું યા દોગડા ઊપે પોડી, ત્યા ટુકડાટુકડા ઓઅઈ જાય પેન જ્યા ઊપે ઓ દોગાડ પોડી, ત્યાલ તો છુંદી ટાકી”
\v 45  એલા દાખલા વોનાઈન મુખી યાજક એન પોરુસીયા હોમજી ગીયા કા ઈસુ આમહેં વિશે આખેહે
\v 46  ત્યા ઈસુવાલ દોઓરાં કોઓત પેન ત્યા લોકાહાન બીયેત કાહાકા લોક ઈસુવાલ ભવિષ્યવક્તા માનેત   
\c 22
\p  \v 1 આજું ઈસુ ત્યાહાન દાખલા દેઈન આખાં લાગ્યો,
\v 2  હોરગા રાજ ઓહોડાં હે,યોક કા યોક રાજેં ત્યાઆ પાહા વોરાડ કોઅયાં, 
\v 3  એન ત્યા ચાકારાહાન વોરાડામાંય નીમતાણાહાન હાદાં દોવાડ્યા, પેન ત્યા નાંય યાંઆ કોઓત
\v 4  આજું યોક દાઆ ત્યેં બીજા ચાકારાહાન દોવાડ્યા, એન ત્યાહાન આખ્યાં “નીમતાણાહાન આખાકા, “એએયા માંયે જેવાણ તીયારી કોઓયાં, બોલજ્યેં એન પાળલેં વાછડેં વાડી ટાકલા હેતાં એન બોદા તીયારુજ હેય વોરાડામાંય યા”
\v 5  પેન ત્યાહાંય કાંય દિયાન નાંય દેના પેન ત્યા પોત-પોતેહે કામે નીંગી ગીયા,કોલાહાક જાંઆ રાન ગીયા એન કોલાહાક જાંઆ દુકાને ગીયા
\v 6  એન બીજાહાંય ત્યા ચાકારાહાન દોઓઈન નાકાર કોઅયાં એન માંઆઈ ટાક્યા
\v 7  તોવે રાજા ખીજવાઈ ગીયો એન સીપાડા દોવાડીન ત્યા ખૂનીયાહાન માંઆઈ ટાક્યા એન ત્યાહા શેઅરેં બાળી ટાક્યેં
\v 8  પાછેં ચાકારાહાન આખ્યાં “વોરાડ તે તીયારીજ હેય, પેન નીમતાણા ખોડાળ્યા આતા
\v 9  તેઅ આમી તુમા બારે જાયા, એન જીં મીળે ત્યાલ હાદી લીયા
\v 10  ચાકાર બારે પોડીયા, એન બોદાહાન ટોળો કોઓયા, હારાં માઠા જીં મીળીયા તીં, એન વોરાડીયો માંડવો હોગ્વાડ્યાહા કોંય બાઆઈ ગીયો
\v 11  જોવે રાજા વોરાડીયાહાન એરાં યેનો, તોવે ત્યેં તાંઆ યોક માંઆહાલ દેખ્યો તો વોરાડા ડોગલેં પોવ્યા વોગાર યેનેલ
\v 12  તોવે રાજેં ત્યાલ પૂછ્યાં, “બાયા તું ઈહીં વોરાડીયેં ડોગલેં પોવ્યા વોગાર કેહેં કોઓઈન યેનો?” પેન તો ઓગોજ રોયો
\v 13  તોવે રાજા ચાકારાહાન આખે, “એલાલ આથ પાગ બાંદિન બારીયા આંદારામાંય ટાકી દિયા તાંઆ રોડના એન દાત નીકાડના હેય
\v 14  કાહાકા ડીગ્ગેં જાએં હાદલેં હેતેં પેન નિવાડલેં થોડેંજ હેતેં”
\v 15  તોવે પોરુષીયાહાંય જાયન નોક્કી કોઅયાં કા તો ગોઠ આખહે ત્યેંમાંય ત્યાલ બેરાવજે
\v 16  એન ત્યાહાંય પોતા ચેલાહાન હેરોદા માંઆહા આરે ત્યા પાંય દોવાડીયો, એન ત્યાહાંય ત્યાલ આખ્યાં, “સાયેબ, આમા જાંઆજેહે  કા તું હાચો હેતો, એન પ્રભુવા મારગ ખોરી રીતે દેખાડતોહો, એન કાદા દાક નાંય રાખતોહો, એન કાદામુંઉઈ નાંય એએતોહો
\v 17  તેંઅ આમાહાન આખ,તુલ કાય લાગહે, કેસર રાજા મહેસુલ બોઓય કા નાંય?”
\v 18  પેન ઈસુ ત્યાહા લુચ્ચાઈ જાંઆઈ ગીયો એન ત્યેં ત્યાહાન આખ્યાં, “ઓ ડોંગીયાહાંય, તુમા માન કાહા પારખતાહા? 
\v 19  મહેસુલા સિક્કો માન દેખાડ, “ત્યાહાંય ત્યાલ યોક રુપ્યો  યોકા દિહા મજુરી  દેનો
\v 20  તોવે ત્યેં ત્યાહાન આખ્યાં, “ઈં સાપલાં એન લોખલાં કાઆ હેય ?”
\v 21  ત્યાહાંય આખ્યાં, “કેસરા” તોવે ત્યેં ત્યાહાન અખ્યાં, “જીં કેસરરાજા હેય, તીં કેસરાલ દીયા, એન જીં પોરમેહરા હેય, તીં પોરમેહેરાલ દીયા”
\v 22  ઈં વોનાઈન, ત્યાહાન નોવાઈ લાગી, એન ત્યાલ છોડીન ત્યા ચાલ પોડીયા
\v 23  તોદહીજ સદુકીયા હોગા ત્યા પાંય યેના, ત્યા તે માનેત કા બીજાં જીવન નાંય મીળે
\v 24  ત્યાહાંય ત્યાલ પૂછ્યાં, “સાએબ, મુસાએ આખ્યાં કા જોવે પોહો ઉસબાડયા વોગાર યોકતો મોઓઈ જાય, તોવે ત્યા બોદાત્યા થેએયેલ રાખીન ત્યાજ નાંવે પોહેં પેદાહા કોઓય
\v 25  આમી આમેહેં ઈહીં હાંત બાહા આતામોઠો પોઓણીયો એન પાછેં મોઓઈ ગીયો પોહેં નાંય આતેં ત્યા હાટી ત્યા થેએયેલ બીજા બાહેં રાખી
\v 26  એહેંજ કોઓઈન બીજો બી એન તીજો એન હાતમા હુદું
\v 27  છેવાટ થેએ મોઓઈ ગીઈ
\v 28  બીજા જીવનામાંય ત્યેં ઉઠી તોવે તી ત્યાહા માંઅને કાઆ થેએ રોઓય? કાહાકા બોદાહાંય ત્યેલ રાખ્યેલ”
\v 29  ઈસુવેં ત્યાહાન જાવાબ દેનો, “તુમેહે બુલ હેય કાહાકા જીં લોખલાં હેય,તીં તુમા નાંય હોમાજતાહા, એન પોરમેહરા ગોતી બી નાંય જાંઆતાહા
\v 30  કાહાકા બીજા જીવનમાંય પોઓણી બી નાંય એન પોઓણાવી બી નાંય પેન હોરગા દુતાહા રોકા રોય
\v 31  એન મોઓલાહાં  માંઅને જીવતા ઉઠી ત્યા વિશે તુમાહાંય નાંય વાચ્યાંહા કા તુમાહાન પોરમેહર આખે,
\v 32  “આંય આબ્રાહામા પોરમેહર, ઇસાકા પોરમેહર,યાકુબા પોરમેહર હેતાંઉં” તો મોઓલાહા પોરમેહર નાંય, પેન જીવતાહા પોરમેહર હેય”
\v 33  જોવે ત્યા ઈં વોનાયા, તોવે  ત્યાહાન ત્યા હિકાડના વિશે ખૂબ નોવાઈ લાગી
\v 34  જોવે પોરીષીયા વોનાયા કા ઈસુવેં સાદુકીયાહાન ઓગાજ રાખ્યા, તોવે ત્યા ટોળો વોળીયા,
\v 35  એન ત્યાહા માંઅને યોક ધર્મશિક્ષક ઈસુવા પારાખ કોરાં હાટી ત્યાલ પૂછ્યાં કા,
\v 36  “સાએબ, કાયદાહામાંય મોઠો ઊકુમ કોઓહો?”
\v 37  ઈસુવેં ત્યાલ આખ્યાં , “પ્રભુ તોઓ પોરમેહરા વો તોઓ મોના કોઅઈન, તોઅ આખાજીવા કોઅઈન,એન તોઓ આખી બુધ્યે કોઅઈન મોયા રાખ
\v 38  ઓજ પોયલો એન મુખ્યો ઊકુમ હેય
\v 39  એન બીજો યા રોકોજ હેય કા તોઓ પોતાવ જોલો માયા રાખતોહો તોલોજ માયા બીજાવો રાખ
\v 40  યા બેન ઉકુમાહામાંય આખા બાયબલા ગોઠ યેઈ ગીયઈ”
\v 41  જોવે પોરીષીયા ટોળો વોળિયા, તોવે ઈસુવેં ત્યાહાન પૂછ્યાં :
\v 42  “ખ્રિસ્ત વિશે તુમાહાન કાય લાગે? તો કાઆ પોહો હેય?” ત્યાહાંય જાવાબ દેનો, “દાઉદા”
\v 43  તોવે ત્યેં ત્યાહાન પૂછ્યાં, “તોવે દાઉદ ત્યાલ કેહેં કોઅઈન પ્રભુ આખી શકે? તો એહેં આખેહે? 
\v 44  “પ્રભુવેં માંઆ પ્રભૂવાલ આખ્યાં કા તું માંઆ જેવેં આથે બોહો, આંય તો દ્શુમાંનાહાન તોઓ પાગા તોળે નાય કોઅઈ દાંવ”
\v 45  જોવે દાઉદ ત્યાલ પ્રભુ આખેહે, તોવે તો ત્યા પોહો કેહેં કોઅઈન ઓઅય?” 
\v 46  કાદો ત્યાલ યોક બી ગોઠ આખી નાંય હોંક્યા, એન તો દીહીરે ત્યાલ યોકા બી સાવાલ કોઅના ઈમાત નાંય ચાલી
\c 23
\p \v 1  પાછેં ઈસુવે લોકાહા ટોળાહાન એન ત્યા ચેલાહાન બોલતા આખ્યા કા
\v 2  “મુસા જાગે ર્ધમશિક્ષક એન પોરૂષીલોક તુમહાન હિકાડતાહા 
\v 3  ત્યા હાટી તુમાહાન ત્યા જી કાંય આખેત તી બાદા કોઆ એન પાળા, પેન ત્યાહા કામાહાઅ પુરમાણે તુમામા કોઆહા , કાહાકા ત્યા આખતાહા જુદા એન કોઅતાહા જૂદા 
\v 4  ત્યા ખુબ બાંઆય બાઆ બોહીન માંઆહા ખોવાહાવો થોવેત પેન તી ઊસલા હાટી યોક આગળી બી નાંય વાળેત
\v 5  ત્યાહા બાદા કામ માઆહાંલ દેખાડાં હાટી કોઓત ત્યાહા ટોલપાહા એન આતહાવો કોલ્યો મોઠ્યો પોટીયો હેત્યો એન ત્યાહા ડોગલાહા કાઠ કોલા પોઅળા હેતા
\v 6  શોણા જેવાણામાંય ત્યાહાન હારામાંય હારો જાગો જોજે, એન દેવાળામાંય પોયલો જાગો જોજે
\v 7 આટામાંય સલામી લેઅના એન લોક ત્યાહાન સાહેબ આખતા ઈ ત્યાહાન ખૂબ ગોમેહે
\v 8  તુમે સાઈબ નાંય આખડના કાહાકા તુમા બાદા બાદા હેત  
\v 9  એન યોકુજ ગુરૂ હેય એન દોરત્યેવો કાદાલ “આબો”આખના નાંય કાહાકા તુમેહે યોકુજ આબોહો હેય પોરમેહર 
\v 10  એન તુમા કાદાલ “પ્રભુ”મા આખાહા કાહાકા તુમેહે પ્રભુ યોકુજ હેય, ખ્રિસ્ત
\v 11  તુમેહેમાંય જી મોઠા ઓરા માગેહે તો તુમેહે ચાકાર રાંઆ જોજે
\v 12  જી માંઅહુ મોઠા બોના માગે , તો વાય હાનો બોની એન જી માંઆહુ પોતાલ વાયહાના ગોણે, તો મોઠો બોની
\v 13  ઓ પોરૂષી એન શાસ્ત્રિયા તુમા ડોંગી હેય, તુમા મા હોરગા બાઊમાણહે હુમે ટાંકી દેતાહા તુમા પોતે માજ નાંય જાતાહા 
\v 14  એન કાદાલ જાબી નાંય દેતાહા 
\v 15  ઓ પોરૂષિ એન શાસ્ત્રી ડોગ્યા હાય તુમા મા યોક જાઆલ ર્ધમ લેવાળા હાટી તુમા આખી ધરતિએન દોરિયા ફીરી વોળતાહા ર્ધમ લેવાળિ પાસે ત્યાલ તુમેહે કોઅતા બેન પટ નારાકા પોહાય બોનાવતા હા  
\v 16  ઓ આદળાહા બુમિયાહા તુમા મા , તુમા એહે આખતા હા કા મંદિરા કોઅઈન કસમ ખાઈ તોવે કાય નાય હેય , પેન મંદિરા હોના કોઅઈન કસમ ખાઈ તો બાદાય
\v 17  ઓ મુર્ખાય, ઓ આદળાહાય, હાના મોઠા કા હોનાલ પવિત્ર કોઅનારા મંદિર મોઠા?
\v 18  એન ર્ધમ દરત્યે કોઅઈન કસમ ખાઈ તો વે કાય નાય પેન વેદીવોય બેટાડલી બેટે કોઅઈન કસમ ખાઈ તોવે બાદાય
\v 19  ઓ આદળાહાય બેટ મોઠીકા જે લેદે પવિત્ર બોનહે તી ધર્મ દરતીમોઠી?
\v 20  મતલાબ જી માઆહુ ધર્મ ધર્ત્યે કોઅઈન કસમ ખાઇ તો ધર્મધર્ત્યે એન ત્યા ઊપેજ જ્યે બાદે હેતે ત્યા કોઈન કસમ ખાઈ
\v 21  એન જી માઅહુ મંદિરા કોઅઈન કસમ ખાઈ તો મંદિર એન મંદિરા માંય વોહતિ કોઅનારહા કોઅઈ કસમ ખાઈ 
\v 22  જી માઅહુ જુગા કોઅઈન કસમ ખાઈ તી પોરમેહરા તકતિ એન ત્યા વો બોહનારા કોઈન કસમ ખાઈ
\v 23  ઓ પોરૂષી એન શાસ્ત્રિ ડોગીયા તુમા મા, તુમા રોઅઈન મેથી એન જીયા ડૉહામા બાગ બોઅતાહા એન ત્યા કોઅતા બાય કાયદા મતલાબ નિયા એન દયા એન બોરહો તી સોડીદઈન ઈ બી કોઅરા જો જાતા એન તી બી નાંય છોડા જો જાતા,
\v 24  ઓ આંદળા બુમિયા તુમા મોગાહા ખાતાહા પેન ઊટડાલ ગીળી જાતાહા 
\v 25  ઓ પોરૂષી એન શાસ્ત્રી ડોગીયા તુમા મા તુમા થાળી વાટકે ઊપે ચડતાહા, માજે લોબ એન વ્યભિચાર બોઆલા હેય
\v 26  ઓ આદળાહા પોરૂષી પોયલા વાટકા માજેરે ચોડા એન ઊપે બી ચોડા જાય
\v 27  ઓ પોરૂષિ એન શાસ્ત્રિહાંય ડોગિયાહા તુમા ચુના લાવલા માઅણા રોકા હેતા બાઆરે હારે ઊજળે દેખાતે હે પેન માજે માઅહા આડકે એન હોડલા બાઆલા હેય 
\v 28  તેહે જ કોઅઈન તુમા ઉપરે બાદાહાન હારા ધર્મિ દેખાતાહા પેન માજે ડોગા એન પાપાહા કોઅઈન બોઆલા હેતા
\v 29   ઓ પોરૂષિ એન શાસ્ત્રિહાંય ડોગિયાહા તુમા ભવિષ્યવક્તા હા ખાબ રોપતાહા એન ન્યાયી લોકાહા માહાણે હારે થોવતાહા
\v 30  એન એહે આખતા કા જોવે આમેહે વોડિલાહા દયાહાય માય આમા રોતાહા તોવે ભવિષ્યવક્તા  માય નાંય ટાકાતાહા
\v 31  તુમા એહે કોઅઈન કબુલીલેતાહા કા ભવિષ્યવક્તા  માંય ટકાનારા પાહા તુમાજ હેતા
\v 32  આમી તુમા વોડીલાહા માફ પુરા બોઓ
\v 33  ઓ હાપાડાહાંય એન હાપડા પીલકાહાંય તુમા નરકા શિક્ષા કેહે કોઅઈન ચુકી જાહા?
\v 34  એએયા તુમાહા પાહાય ભવિષ્યવક્તા દોવાહાડુહુ એન શાસ્ત્રીયાન એન બુધિવાળા આખનારા એન ત્યાહા માઅના કોલાહાકાન માઆયન ટાંકહા એન ઊડિયેવોય ચોડાવાહા એન કોલાહાકાન તુમેહે દેવાળામાંય ચોપકાહા મારાહા ટોખહા એન કોલાહાકાન ગામડે ગામડે થેગાડી કાડહા   
\v 35  એહે કોઅઈન નિર્દોષ હાબેલા ખૂન રે લેઈન જ્યાલ તુમહાંય મંદિર એન દોરમ દોરત્યે વોચમાય માંઆઈ ટાક્યો ત્યા બારકીયા પોહા જાખરિયા ખૂન લોગુ બાદે તુમેહે માથે પોડી
\v 36   હાચુલ તુમાહાન આંય આખતાહુ,ઈ બાદાં યે પેડીયે માથે પોડી
\v 37  ઓ યેરૂસાલેમ ઓ યેરૂસાલેમ તુ ભવિષ્યવક્તા હા ખૂન કોઅનારા એન તોઓ પાપ પોરમેહરા ખોબાર લેય યેનારાહલ ડોગળા કોઅઈન માઆય ટાકનારાલ? કુકડી પિચલાહાલ પાખડામાંય ગાલી લેહે થેહે કોઅઈન તો પાહાન યોકઠા કોરા આઈ કોલાદા હદુહુ પેન ઈ તુલ નાંય ગોમ્યા
\v 38  લે આમી તુમે ગોઅ તુમે હાટી ઊજાડ કોઅવામાંય યી
\v 39  યેનારા ઉપે પ્રભુ નાવે બોરકાત રોઅય એહે તુમા આખાહા તાઆઊ તુમા માન નાંય એઅહા 
\c 24
\p  \v 1 જોવે ઈસુ મંદિર માને નીગીન જાં આતો તોવે, ત્યા ચેલા મંદિરા રચના દેખાડા હાટી ત્યાપાંય યેના
\v 2  ત્યેં ત્યાહાન આખ્યાં, “તુમા ઈં બોદાં દેખી રોયહા ને! આંય તુમાહન ખોરાં આખતાહું, કા પોડી નાંય જાય ઓહડો યોક બી ડોગાડ બીજાવોય ઈંહીં રાખી દેબામાય નાંય યેય”
\v 3  જોવે તો જૈતુના ડોગાવોય બોઠલો આતો તોવે ચેલા યોખલાજ ઓરી ત્યા સમયાવોય યેયન આખ્યાં, “આમાહાન આખ કા યો ગોઠયો કોવે ઓરી? તો યેયના એન જોગા છેવાટ કાય નિશાની રોય?”
\v 4  ઈસુવેં ત્યાહાન જાવાબ દેનો, “સાવધાન! કાદાં બી તુમાહાલ નાંય બુરવી હોકે
\v 5  કાહાકા ઘોણે બોદેં ઓરી જયેં માનાવા કોંય યેયન આખી, આંય ખ્રિસ્ત હેય,’ એન ખુબૂજ લોકાહાલ બુરવી દી
\v 6  તુમા ઝગડા એન ઝગડા ગોઠયો વોનાયાહા, પેન ગાબરાયાહા મા કાહાકા ઈં ઓઅનારાંજ હેય, પેન ત્યા સમાયાવોય છેવાટ નાંય ઓઅરી
\v 7  કાહાકા જાતી વોય જાતી, એન રાજ્યા વોય રાજ્યાં ચડાઈ કોઅરી, એન જાગાહા જાગાહાવોય દુષ્કાળ પોડી, એન દોરિત આલી જાય
\v 8  યો બોદ્યો ગોઠયો તે પીડા ઓઅનારી હેય ત્યા સુરવાત ઓરી
\v 9  તોવે ત્યેં આબદા દાંઆ હાટી તુમાહાન દોઅવાડી દેવામ યી, એન તુમાહાન માંઆઈ ટાકવામ યી, એન મા નાવા લેદે બાકી જાતી લોક તુમે આરી આડાઈ કોઅરી
\v 10  તોવે ખુબૂજ જાએં ઠોગાઈ જાઈ, એન યોક બીજાલ દોઅવાડી, એન યોક બીજા આરી આડાઈ કોઅરી 
\v 11  એન ખુબૂજ ઠોગ ભવિષ્યવકતા નીંગરી, એન બોદાહાલ બુરવી દી
\v 12  ખોટા કામાહાં લેદે ખુબૂજ જાંઅહાં માયા જાતી રોય,
\v 13  પેન જયેં છેવાટ લોગું દિર દોઈ રોય ત્યાજ તારણ ઓરી
\v 14  એન રાજ્યા ઈ હારી ગોઠ આખા જાગામાંય પોચાડામાય યી, કા બોદી જાતીવોય સાક્ષી રોય, તોવે છેવાટ યેય લાગી
\v 15  “યાહાટી જોવે તુમા જી ઉજાડકોય દેનારી ખારાબ વસ્તુલ જ્યા ગોઠયો દાનીયેલ ભવિષ્યવક્તાથી આખવામ યેનેલ,પવિત્ર જાગાવોય ઉબી રોઅલી દેખહા (જીં વાચે તીં હોમજે), 
\v 16  તોવે જયેં યહુદામાંય ઓરી ત્યેં ડોગાવોય નાહી જાય
\v 17  જયેં ગોઆં ઊપેઓરી ત્યેં ગોઆંમાંય સામાન લાંઆ હાટી નીચે નાંય ઉતે
\v 18  એન જયેં રાનામાંય ઓરી,ત્યેં પોતાને ડોગ્લેં લાંહાટી પાસેં નાય વોળે 
\v 19  “ત્યા દીહીહામાંય જીં મોયનાવાળી એન દૂધ પાજતી એરી, તીહી હાટી હાય હાય
\v 20  યાહાટી તુમા પ્રાર્થના કોઅયા કોરા કા તુમાહન હિયાળાહા માંય યા તે પાછેં વિશ્રામદિહી એહેં તેહેં નાહરાં નાંય પોડે
\v 21  કાહાકા ત્યા સમયાવોય ઓહડી મોઠી આબદા ઓરી, જેહકોંય જગતા સુરવાતે પાંઅને આમી લોગું નાંય ઓઅયાહાં એન નાંય કોદહી ઓઅરી
\v 22  અગર તે દિહી વોસા કોઅવામાંય નાંય યેતા તે કાદો જીવ બી નાંય બાચતો, પેન નીવાડલાહા લેદેત્યા દિહી વોસા કોઅવામાંય યી
\v 23  જોવે ત્યે વેળાયે કાદાં તુમાહાન એહેં આખે કા,એઆ, ખ્રિસ્ત ઈહીં હેય!’ નાંય તાં હેય !’ તોવે ત્યાહાવો બોરહો મા થોવહા
\v 24  “કાહાકા ઠોગ વિશ્વાસી એન ઠોગ ભવિષ્યવક્તા નીંગી ટાકાઈ,એન મોઠેં ચિન્હેં એન  નોવાઈ કામે કોઅઈ દેખાડી એન બોની શકેતે ત્યા નીવાડલાહાંન હોગા બુરવી દી
\v 25  “એઆ, માયેં તુમાહાન પેલાંજ ઈં બોદાં ઓઅરી ત્યા વિશે આખી દેખાડયાહાં
\v 26 ” “યાહાટી ત્યેં તુમાહાન એહેં આખરી, ‘એઆ,તી જાડી હેય’, તે બાઆ નાંય નીંગી જાઅના; યા ‘એઆ, ત્યેં કોઠાર માંય હેય’, તે ત્યાહા વો બોરહો નાંય કોઅનાં
\v 27  “કાહાકા જેહેકોંય વીજળી દિહી ઉદ્યા પાંઅને નીગીન દિહી બૂડતા હુદું ચમકેહે, તેહેકોંયજ માંઅહા પાહા બી યેયના ઓર્રી
\v 28  જાંઆ મુરદાં હેય તાંજ ગીદ બેગા ઓઅતાહા
\v 29  “ત્યા દિહીયામાંય પીડાઈયે પાછેં તારાતુજ દિહી આંદારો ઓઅઈ જાય,એન ચાંદા ઉજવાડો જાતો રોઅય,એન ચાંદાલેં જુગામાંઅને તુટી પોડી
\v 30  તોવે માંઅહા પાહા ચિન્હેં જુગામાંય દેખાઈ દી, એન તોવે આખી દોરતી પીઢી લોક છાતી ઠોકી; એન માંઅહા પોહાલ મોઠી ગોતીયેમાંય એન તીયારી ને સાથે જુગા વાદળાઊપે યેતા દેખી
\v 31  તો રણસીંગડા મોઠા આવાજા આરી પોતાના દુતાહાલ દોવાડી, એન તો જુગા યા છેડા પાંઅને તે ત્યા છેડા લોગું, ચારી ચમખીરે ત્યા નીવાડલા લોકહાન બેગા કોઅરી
\v 32 “આંજીરા જાડા પાઅને ઓ દાખલો હિકી લીયા: જોવે ત્યા ડાળખ્યો  કોંવળીયો બોની જાતહયો એન ડાળખ્યો  પીલવાત્યો મુંડે; તોવે તુમાહાન ખોબાર પોડહે કા; ઊનાળો પાહાંય યેઈય ગીયહો 
\v 33  તેહેંજ કોઅઈન જોવે ઈં બોદાં તુમાહાન બોનતાં દેખાય, તોવે જાંઆઈ લીયા કા તો (છેલો સમાય) યેઈય ગીયહો એન તો બાઆવાં પાંયજ હેય
\v 34  આંય તુમાહાન ખોરાંજ આખતાંહું, કા જાઊં લોગું ઈં બોદાં નાય બોને તાઊં લોગું ઈ પેડી(લોક) નાંય મોઅરી
\v 35  જુગ દોરતી નાશ ઓઅઈ જાતી રોય, પેન માંઆ ગોઠ કોવેજ નાંય ટાળાય 
\v 36  “તો દિહી એન તી વેળાયઈયેલ કાદાંજ નાંય જાંએં, નાંય હોરગા માઅરે દુત જાંએં, નાંય પોહો જાંએ; પેન આબાહા સીવાય કાદો નાંય જાંએં 
\v 37  જેહેકોઅઈ નુહા દિહી આતા, તેહેકોઅઈ માંઅહાં પોહા યેઅના બી ઓઈ
\v 38  કાહાકા જેહેંકોન રેલ યેઅના પેલા દીહીયામાંય, જોદીહી લોગું નોહો જહાજામાંય નાંય ચોડ્યેલ, ત્યા દીહીયા લોગું લોક ખાંઉં-પિયું આતા, એન ત્યા વોરાડેં બી કોઅતા આતા
\v 39  એન જાઉં લોગું રેલ યેઈન ત્યાહાન વોવાડી નાંય લી ગીયી, તાઉં લોગું ત્યાહાન કાંઈજ ખોબાર નાંય પોડયાં; તેહેકોંઈજ માંઅહા પોહા બી યેઅના ઓરી
\v 40  ત્યા સોમાયામાંય બેન માંઅહેં રાનામાંય રોય, યોક લી લેવામાય યી એન બીજાં છોડી દેવામાય 
\v 41  બેન થેએયો ગોંટીયે બોહીન દોળી,ત્યેહેમાંઅરે યોક લી લેવામ યી એન બીજી છોડી દેવામાય યી  
\v 42 યાહાટી જાગતેં રોયા, કાહાકા તુમા નાંય જાએં કા તુમેહે પ્રભુ કોદહી યેય જાય
\v 43  પેન ઈં જાંઆઈ લીયા કા એન ગાંઆ માલિકાલ એહેં માલુમ રોતાં કા બાંડ કોઅહે વેળાઈયે યી,તે તો જાગતો રોતો; એન પોતે ગાંઆમાંય યાંઆ નાંય દેતો
\v 44  યાહાટી તુમા બી તીયાર રોયા, કાહાકા જયે વેળાઈયે વિશે તુમા જાએં બી નાંય, તી વાળાઈયે માંઅહા પોહો યેઅઈ જાય
\v 45  “હાંતે વિશ્વાસ યોગ્ય એન બુદ્ધિમાન ચાકર કુંઉં હેય, જ્યાલ માલીકાંય પોતાના ચાકારા વોને કારબારી બોનાડીયોહો, કા તો વેળાયે વોય ત્યાહાન ખાઅના દેય?
\v 46  ધન્ય હેય, તો ચાકાર, જ્યાલ માલિક યેઈન એહેંજ કોઅતો એએય 
\v 47  આંય તુમાહાન હાચાંજ આખતાહું કા; તોત્યાલ ત્યાઆ પોતાની આખી મીલકાતી ઓદીકારી બોનાડી દી  
\v 48  પેન જર મુર્ખ ચાકાર એહેં વિચાર કોઆંલાગે કા માઆ માલિકા યેયના આજું વાઆ હેય
\v 49  એન પોતાને ચાકારહાન માર ઠોકાં લાગે, એન પીનારાહા આરે ખાય-પીયે
\v 50  તોવે તો ત્યા ચાકારા માલિકા ઓહડે દિહી યી, જોવે તો ત્યા વાટ નાંય જોવે, એન ઓહડા સોમયાવિશે તો જાંઆય બી નાંય
\v 51 તોવે તો ત્યાલ ખુબૂજ હિક થોવી એન ત્યાઆ ઈસો મુર્ખ લોકહા આરી ગોણવામ યી: જાંઆ રોડના એન દાત કોકડાવના હેય
\c 25
\p  \v 1 “તોવે હોરગા રાજ તી દોહો કુવારીયહે રોખાં રોય જ્યો પોતાના દીવા/મશાલ લેઈન વોવડાલ મિળા નીંગ્યહો
\v 2  ત્યેહે માંય પાંચ મુર્ખ એન પાંચ હોમાજદાર આત્યો
\v 3  મૂર્ખીહીંય દીવા તે લેય લેદા, પેન ત્યાહા આરે તેલ નાંય લેદાં
\v 4  પેન જ્યો હોમાજદાર આત્યો તીહીંય દીવા આરે ડાબી/સીચહીમ તેલ બી બોય લેય લેદાં 
\v 5  જોવે વોવડાલ યાંઆ વાઆ લાગી ગીયી, તોવે ત્યે બોદહીન નીંદ યાં લાગી, એન ત્યો હુવી ગીયો
\v 6  “ તોવે આરદયે રાતી બોમલાં લાગ્યેં: ‘એઅયા વોવડો યેય રીયહો! ત્યાલ મીળાં ચાલા’
\v 7  તોવે બોદ્યો કુવારીયો ઊઠીને ત્યેહે દીવા હારા કોરાં લાગ્યો  
\v 8  એન ત્યે મૂર્ખીહીંય હોમાજદારહીલ આખ્યાં, તુમેહે તેલામાંને આમાહાન બી દિયા,કાહાકા આમેહે દીવા ઉલાય જાંઆ કોઅતાહા/લાગ્યાહા
\v 9  બાકી હોમાજદારહીંય જાવાબ દેનો કા ઈં તેલ આમે એન તુમેહે હાટી પૂરાં નાંય ઓઅરી; હારાં એઅતાં કાઆ તુમા વેચ્નારાહાપાંય જાયન પોતા હાટી વેચાતાં લેઈયા
\v 10  જોવ ત્યો વેચાતાં લાઆં જાત, તોવે વોવડો યેય ફૂગ્યેલ, એન જ્યો તીયારી આત્યો, ત્યોઅ ત્યાઆ આરે વોરાડા ગાંઆમાંય જાત્યો રોયો એન એન બાંઆ લાવી લેદાં
\v 11  યા પાછેં બીજ્યો કુવારીયો બી યેયન એહેં આખાં લાગ્યો,ઓ માલિક આમેહે હાટી બાંઆ ઉગાડી દે
\v 12  ત્યાંય જાવાબ દેનો, કા આંય તુમાહાન હાચાંજ આખતાહું ,કા આંય તુમાહાન નાંય વોળખું
\v 13  યાહાટી જાગતેં રોયા, કાહાકા તુમા નાંય જાએં ત્યા દીહ્યા, એન તી ગેડાઈ વિશે
\v 14  “કાહાકા ઈ ત્યા માંઅહા રોખી દોસા હેયે કા, જ્યાંય પારદેશ જાતી વેળાય પોતાના ચાકારાહાન હાદીન ત્યાહાન બોદી મિલકાત હોંઅપી દેની
\v 15  ત્યેં યોકાલ પાંચ ઓજાર દેના, બીજાલ બેન, એન તીજાલ યોક; એટલે બોદાહાન ત્યાહા લાઈકાતે પુરમાણે દેના, તોવે તો પારદેશ ચાલ્યો ગોયો
\v 16  તોવે જ્યાલ પાંચ ઓજાર મિળલા, ત્યાંય તારાતુજ જાયન વેપાર કોઅયો એન પાંચ ઓજાર પાછા કામાંડયા
\v 17  ત્યેજ રીતે કોઅય જ્યાલ એન ઓજાર મિળીયા ત્યાંય બી પાછા બેન ઓજાર કામાડ્યા
\v 18  બાકી જ્યાલ યોક ઓજાર મીળ્યો, ત્યાંય જાયને દોરતી ખોદી એન ત્યાઆ માલિકા પોયહા દોબાડી દેના
\v 19  “ખૂબ દીહીયા પાછેં ત્યાઆ ચાકારા માલીક યેનો એન ઈસાબ લેતો લાગ્યો
\v 20  જ્યાલ પાંચ ઓજાર મીળ્યેલ,ત્યાંય પાંચ ઓજાર પાછા લેય યેયન આખાં લાગ્યો, ‘ઓ માલિક, તુંયેં માન પાંચ ઓજાર હોંપલા, એએ માંય પાંચ ઓજાર કામાડયાહા  
\v 21  ત્યાઆ દોનારેં ત્યાહાન આખ્યાં સાબાસ હારો એન બોરસેદાર રોહે; તું આજુ હારો એન બોરોસેદાર રહેતે; આંય તુલ ખૂબ ચીજેહ ઓદિકારી બોનાડહી એન તીઅ દોનારા ખુશે માય આનંદ કોઅ
\v 22  એન જ્યાલ બેન ઓજાર મિળલા ત્યાંય બી યેયન આખ્યાં, “ઓ માલિક,તુંય માન બેન ઓજાર હોંપલા, એરા માય બેન ઓજાર પાસી કામાડયા
\v 23  ત્યા દોનારાંય ત્યાલ આખ્યાં, “શાબાસ ઓ હારા એન બોરહેદાર ચેલા તું ઓલાહામાય બોરહેદાર રહે, તોવે આંય તુલ ખૂબ ચિજહે ઓદિકાર બોનાડહી એન તોઅ દોનારા ખુશીમ ભાગીદાર ઓએ
\v 24  “તોવે જ્યાલ યોક ઓજાર મીળલો ત્યાય યીઈન આખ્યાં, “ઓ દોનારા આય તુલ જાંઅહું કા તુલ ખૂબ કોડક માંઅહું હેય જા તુંએ પોઅયેલ નાય તાંઆ તુંયે વાડતોહો, એન જ્યાલ તુંયે વેચ્યેલ નાય તાંઆ ટોળો કોઅ તોહો
\v 25  ત્યાહાટી આય બીઅ ગીયો એન જાઈન તોઅ પોયહા દોરતીમાય દાટી દેના
\v 26  ત્યાઅ દોનારાંય ત્યાલ જોવાબ દેનો ઓ મુર્ખ એન આળહ્યા ચાકાર જોવે તુંઅ જાંઅતો આતોકા આંય નાય વોઅઉં તાંઅને વાડહું એન જ્યાલ માય નાય છાટયાહા તાંઆને આંય ટોળો કોઅહું
\v 27  તી તુલ માઆ પોયહા સાવકારાહી થોવી દેતો, તોવે આંય યેયન માઆ પોયહા આંય વિયાજાઆ આરે લી લેતો
\v 28  ત્યાહાટી ત્યાઆ વોઅરે પોયહા લીયાઆ એન જ્યાઆ વોય દસ ઓજાર હેય ત્યાલ દિદા
\v 29  કાહાકા જ્યા કાદાવ બી હેય, ત્યાલ આજુ વોદારી ખૂબ દેવામાય યી; એન ત્યાવોય ખૂબ એઈ જાય: પેન જ્યાવોય નાય હેય, એન જીં જાયાવોય જીં ઓઅરી ત્યાલ બી તી લેવામાય યી
\v 30  એન ત્યા બીનકામા ચેલાહાલ બારે આંદારામાંય ટાકી દાઆ જાંઆ રોડના એન દાત કોકડાવના ઓરી
\v 31  જોવે માંઅહા પોહો યી ત્યાઅ મહિમા આરે યેઅરી એન બોદા હોરગા માયને દુતાહા ત્યાઅ આરે યી, તોવે તી ત્યાય મહિમાથી રાજઆસન વોય બોહરી
\v 32  એન બોહી જાતી ત્યાઅ હુંબુર યોક્ઠી  કોઅવામાય યી; એન જેહેંકોય યોક ગોવાળ મેંડાહાલ એન બોકડાહાલ અલગ કઈ દેહે, તેહેકે યોક બીજા આરે અલગ કોઈ દી
\v 33  તો મેંડાહાલ ત્યાઅ જેવી તરફ એન બોકડાહાલ ડાબી તરફ ઉબે રાખરી
\v 34  તોવે રાજા ત્યા જેવી તરફ વાળાહાલ આખરી કા, “ઓ માઆ આબાહા આશીર્વાદિત લોક્હા, યાઅએન માઅ એન ત્યાઅ રાજ્યા ઓદિકારી એઈ જાય, જીં જુગા શરૂઆત થી તુમેહે હાઠી તીયારી કોઅલા હેય
\v 35  કાહાકા આંય બુખો આતો, એન તુમાહાંય માન ખાઅના દેના; આંય તરસ્યો આતો તોવે તુમાહાય માન પાંઆઈ દેનાઆંય પારકો આતો, પેન એન તુમાહાય માને તોઓ ગોઆંઆ માય જાગો દેનો
\v 36  આંય ઉગાડો આતો, એન તુંયે માન ડોગલેં પોવાડયેં; આંય માંદગી માય આતો, તોવે તુંઅ માન એરાં યેનો, આંય જેલમાંય આતો તોવે તું માન મિળા યેનો
\v 37  તોવે ન્યાયીલ જવાબ હોદરી, “ઓ પ્રભુ આમાહાય તુમા કોવે બુખો દેખ્યો, એન ખાઅના ખાવાડ્યા? કા પીહ્યા આતા તોવે પાંઆઈ પાજ્યાં?
\v 38  આમાહાંય તુલ કોવે પારકો દેખ્યો એન આમે ગોઅમેં રાખ્યોન કા ઉગાડો દેખ્યો એન ડોગલેં પોવાડયેં?
\v 39  આમાહાય કોવે તુલ બીમાર માંદગીમાય કા જેલમાંય દેખ્યો, એન તુલ મિળા યેના?
\v 40  તોવે રાજા ત્યાહાલ જાવાબ દેઅરી આંય તુમાહાલ ખોરાં આખતાહાંવ કા તુમાહાય માઆ યેઅ વાહને-વાહને માઅ બાહાહા આરે કોઈ યોકા આરે બી કોઅએ તીં માઆ આરે કોઅયાં?”
\v 41  “તોવે તોઅ ડાબી બાજુ વાળાહાલ આખરી, “ઓ હારાપી લોકાહા, માઅ હુંબુરને તીઅ સર્વકાલિક આગેમાય જાતે રાઆ, જીં સૈતાનએન ત્યાઅદુતહા હાટી તીયાર કોઅયીહી
\v 42  કાહાકા આંય બુખો આતો, એન તુંયે માન ખાઅનાનાય દેના: આંય પીહ્યો આતો, એન તુંયે માન પાંઆઈ નાય પાજ્યાં
\v 43  આંય પારકો આતો, એન તુંયે માન તોઅ ગોઅ નાય રાખ્યો, આંય ઉગાડો આતો એન તુંયે માન ડોગલેં નાય પોવાડયેં; આંય બીમાર માંય એન જેલેમાંય આતો, એન તું માન એરા નાય જેવો યેનો
\v 44  “તોવે ત્યે જોવાબ દેઅરી, “ઓ પ્રભુ આમાહાય તુલ કોવે બુખો, એન તરસ્યો, કા પારકો, કા ઉગાડો, કા બીમાર કા જેલ માય દેખ્યો, કા ઉગાડો, એન તીં સેવા નાય કોઅયી
\v 45  તોવે તો જવાબ દેઅરી, “આંય તુમાહાલ ખોરાં આખુહું કાઆ તુમાહાય યે વાહાને- વાહાને માંઅને કાદાઆ યોક બી આરે નાય કોઅયા, તીં માંઆ આરે કોઅયા
\v 46  એન યે સર્વકાલિક નાશમાય જાય, એન ન્યાયી સર્વકાલિક જીવનામાંય પ્રવેશ કોઅરી
\c 26
\p \v 1  જોવે યેશુ યો બાદયો ગોઠ્યો આખ્યો પાછે ત્યા ચેલાહાન આખતો મુડ્યો
\v 2  તુમા જાઅતાહા કા બે દિહી પાછે હેય એન માઅહા પોહો કુરુસખાબાવોય ચોડવા હાટી દોઅવાય જાઅરી
\v 3  તોવે મુખ્ય યાજક એન મહા મોઠો ઓધિકારી પુરનિએ કાઈફા નાવા એક ગાઆ બાઆપુર બેગે જાયે
\v 4  એન એકબીજા આરે ત્યા ચર્ચા કઅતા આતા કા ઈસવાલ દોઅવાડીન માયટાંકના
\v 5  પેન ત્યે આખેત કા શોણા દીહીયા વેળા નાંય કાય ઓહડા નાંય ઓઅય કા ત્યા લોક ઊમટી પોડે
\v 6  જોવે ઈસુ બેતનિયા ગાવામાંય સીમોન કોડળા ગોઅમાને આતો તોવે,
\v 7  યોક થેએ કીમતી તેલા કોઅઈન બોઓલી યોક દોગડા તેલ ડાબી લેઈ યેની એન તો ખાંઆ બોઠલે તોવે ત્યા પાંય યેની એન ત્યા ટોલપીયેવો રેચવી દેના
\v 8  ચેલાહાંય ઈ એએયા એન ત્યાહાન નાંય હારા લાગ્યા ત્યાહાય આખ્યા ઓહોડો બોગાડ કાયલા કોઅયો
\v 9  ઈ ખૂબ મોઅગા વેચાતા એન ત્યા પોયાહા ગોરીબાહાન દેવાતા
\v 10  પેન ઈસુવાલ ખોબાર પોડી એન ત્યે આખ્યા તુમા થેઅયેલ કાય કોરા આબદા પાડનારા ત્યે તે માઆ હાટી હારા કામ કોઓયા
\v 11  કાહાકા ગોરીબ લોક તુમેહે પાંપ કાયામ રોઅનારજ હેતા પેન  આંય તુમેહે આરે કાયમ નાંય હેતાઊ
\v 12  માંઆ કુડીયેલ તેલ લાવતા ત્યે તી દાટા હાટી તીયારી કોઅયી
\v 13  આંય તુમાહાન ખોરી ગોઠ આખુહુ કા આખી દુનિયામાન જા જા ઈ ખુશ ખોબાર દેવાયી તાઆ એલિયે મા હાટી જી કોઅયાં તી ત્યે ફોમે હાટી આખીયી  
\v 14  ત્યા પાછે યુદાસ ઈસ્કારિયોત નાવ્યો બારીયાહામાઅને યોક મુખી પુજારા પાંય ગીયો 
\v 15  એન ત્યે આખ્યા તુમા માન કાય દેતાહા એન ત્યાલ આંય તુમેહે કોબજે કોઈ દીહી ત્યાહાય ત્યાલ તીહી રૂપિયા આખ્યા, 
\v 16  તોદરિયોહો ત્યાલ હોપી દાઆ હાટી સમય હોદતો મુડ્યો
\v 17  ખાટાળીયા વોગારી બાખ્યે ક્ષણા પોયલા દિહિયે ચેલાહાંય ઈસુવાપાંય જાયન આખ્યા પાસ્ખા પર્વ જેવાણ કેસે તિયારી કોઅહુ તુ કાય આખતોહો?
\v 18  ત્યે આખ્યા શેહેરામાંય ફલાણા પાંય જાયા એન ત્યાલ આખી દેજા કા ગુરુ આખેહે કા મા દિહી પાહાય યેય ફુગ્યા તો ગોઅમાંય આય એન મા ચેલા પાસ્ખા ક્ષણ વાળહુ
\v 19  ઈસુવે આખ્યા તેહે ચેલાહાય કોઅયા એન પાસ્ખા ક્ષણા તીયારિ કોઅયી?
\v 20  વોખાત જાયી તોવે તો બાર ચેલા આરે ખાઆ બોઠો
\v 21  એન ત્યા ખાત તોવે ત્યાય આખ્યા કા આય તુમાહાન ખોરી ગોઠ આખતાહુ તુમેહેમાનો યોક જા માન દોગોદી
\v 22  ત્યાહાન ખુબ નાંય હારા લાગતા મુડ્યા એન યોકા પાછે યોક ત્યાલ પુછા લાગ્યા કા પ્રભુ તો આય હેતાઊ કા?
\v 23  ત્યે ત્યાહાન આખ્યા જો માઅરે થાળીયેમાંય ખાઆ તોજ માન દોગોદી
\v 24  માઅહા પોહોતે ત્યા વિશે લોખલા હેય ત્યા પુરમાણેજ જાય પેન ત્યાલ દોગો દેનારો હારાપી તી માઅહુ નાંય જનમાતો તી જત્યાલ હારા પોડતા
\v 25  તોવે ત્યાલ દોગો દેનારો યુદાસે આખ્યા તો આય હેતાઊ કા પ્રભુ? ત્યાલ ત્યે આખ્યા તુયે ખોરા આખ્યા
\v 26  પેન ત્યા ખાત તોવે ઈસવાય બાખે લેદી એન બોરાકાત માગી એન બાખે મુડિન ચેલહાન દેની એન એહે આખ્યા કા આલા ખાયા ઈ મા શરિર હેય
\v 27  એન ત્યે યોક વાટકી લેદિ એન આભાર માનિન તિ ત્યાહાનદેની એન એહે આખ્યા તુમા બાદા યેમાઅને પિયા
\v 28  કાહાકા ઈ મા લોય હેય કરારા લોય હેય જી ડિગ્ગામાઅહા હાટી પાપહા માફીયેમાંય રેડાયી
\v 29  આય તુમાહાન હાચુલ આખ્તાહુ કા માન આબાહા રાજ માંયતુમેહે આરી આંય નોવો દારાખારોહો પીયીહી ત્યા દીહીન હુદુ આંય આજરે દરાખારોહો પીયીહીજ નાંય
\v 30  ગીત આખ્યા પાછે ત્યા જેતુન ડોગા ઊપે જા ચાલ પોડ્યા
\v 31  તોવે ઈસુવે ત્યાહાલ આખ્યા કા આજી રાત તુમા મા લેદે ઠોકર ખાહા પોડહા કાહાકા લોખલા હેય કા આંય ગોવાળલ માઅહિ એન ગેટે વેરાય જાય 
\v 32  પેન મોઅલા માઅને ઊઠીન પાછે આય તુમેહે આગાડી ગાલીલ દેશામાંય જાહાય
\v 33  પેન પેત્રુસે ત્યાલ જાવાબ દેનો કા બાદા તો લેદે ટાકી પોડીતેરૂ આંય કાદે દીહી નાંય ટાકી પોડીહી
\v 34  ઈસુવે ત્યાહાલ આખ્યા કા આંય તુલ ખોરી ગોઠ આખહુ કા આજી રાત કુકોડો વાહય ત્યા આગાલા તુ તીન દા એએ આખહે કા આંય ત્યાહાલ નાંય વોળખુ
\v 35  પેત્રુસે આખ્યા તો આરે માન મોરાબી પોડી તેરૂ તુલ આય નાંય છોડુ બીજા ચેલાહાંય બી એહેજ આખ્યા
\v 36  ત્યા પાછે ઈસુ ત્યાહા આરે ગેત્સેમાઆને નાવ્યા જાગે ઊપે યેનો એન ત્યે ચેલાહાન આખ્યા આય પેલછે જાય નાંય પ્રાથના કોઅહુ તાઆ લુગુ તુમા ઇહી બોહા
\v 37  એન ત્યે પેત્રુસ જોબદયા બેન પાહાલ આરે લેદા એન તો ખુબ દુખી એન નિરાશ ઓતો મુડ્યો
\v 38  તોવે ત્યે ત્યાહાન આખ્યા માઆ જીવ નિગી જાય ઓહડો દુઃખી ઓઅઈ ગીયો તુમા ઈ રોઅઈન માઆરી જાગતા રોઅજા
\v 39  તોડહે દુઊ જાયન ત્યેં ઘૂંટણે પોડીન ઓહડી પ્રાથના કોઅયી કા મા આબા બોની હોકે તોવે ઓ વાટકો માયેપાય ને નિગી જાય તેરૂ આય માગુ તેહેનાંય પેન તુ આખી દેઅજે 
\v 40  તો પાછો ચેલાહાપાંયયેનો તોવે ત્યે ત્યાહાન હુવતાલ દેખ્યા એન પેત્રુસ્સલ આખ્યા તુમાહાન યોક કોલાક બી માઅરે જાગતા નાંય રોઅવયા કા?
\v 41  જાગતા રોઅજા એન પ્રાથના કોઅજા કા તુમા ફસવાણીમાંય ફસાયેત નાંય જીવ ઊસારી હેય પેન આત્મા નબળોહેય
\v 42  આજુ યોકદા પાછા જાયન ત્યે ઓહડી પ્રાથના કોઅયિ કા માઆ આબા જોવે વાટકો પિદા વોગારમાયેપય જાયનાંય ઓહોડા હેય તોવે તુ આખે તેહેજ હેય
\v 43  પાછા યેયન એઅયા તોવે ચેલાપાછા હુવી ગીઅલા કાહાકા ત્યાહા ડોળા નિદ્યે કોઅયીન બાઆય ઓઈ ગીઅલા
\v 44  ત્યાહાન રૂદેયન તો પાછો ગીયો એન તિજી દા તીજ પ્રાથના કોઅયી
\v 45  પાછે ચેલાપાંય યેયને ત્યે ત્યાહાલ આખ્યા આજુ બી તુમા હુઅવતહા એન આરામ કોઅતાહા માઅહા પોહો પાપય્હા આથામાંય હોપાય જાઆના ગેડી યેય ગિયીહી
\v 46  ઊઠા આપા જાતા માન દોગો દેવાડનારો યેય લાગ્યોહો
\v 47  એન તો આજુ બોલેહે તોલામાંય એએ બારિયામાને  યોક યુદાસ યેનો એન ત્યા આરે મુખી પુજારા એને આગેવાન લોકાહા દોઆવાડલો માઅહા મોઠો ટોળો તારવાયો એન લાકડીઓ લેયન યેનો
\v 48  ત્યાલ દોગો દેનારે ત્યાહાલ ઓહડી નિશાણી દેનેલ કા જ્યાલ આય ગુળા દાઊ તોજ માઅહુ હેય ત્યાલ દોઅઈન લેય જાયા
\v 49 એન તારાત ઈસુવાપાંય યેયન ત્યે આખ્યા સલામ ગુરુજીએન ત્યાલ ગૂળા દેના
\v 50  ઈસુવે ત્યાલ આખ્યા બાયાજી કોઅરા હાટિ તુ ઈહી યેનો તી કોઅયેલે પાછે ત્યા લોકાહાય ઈસુવાપાય યેયન ત્યાલ દોઅય લેદો
\v 51  એન એએ ઈસુવા આર્યા માઅને યોક જાઆ આથ લાબો કોઅઈન તારવાય કાડી એન મુખી પુજારચાકારા ઊપે ઝાટ્કો દેનો એન ત્યા કાન તોડી ટાક્યો
\v 52  તોવે ઈસુવે ત્યાલ આખ્યા તો તારવાય ત્યા જાગે પાછે થોવ કાહાકા તારાવાય કાડનારા બાદા તારાવાયે કોઅઈન મોઅયી જાનારા
\v 53  એન તુ કાય માંતોહો જોવે આય માઆ આબા પાય માગુ તોવે તાબાડતો દેવદુતા બાર કોઅતાહા વોદારે લશ્કર નાંય દોવાળે કા? 
\v 54  બાકી જોવે જી લોખલા હેય કા ઈ બાદા બોના જોજે તી કેહે કોઅઈન પુરા ઓઅય ? 
\v 55  ત્યે ગેડિયે ઈસુવેય ટોળાહાન આખ્યા તુમા તારાવાયો એન માતાર્યો લેય ન માન બાડ એ દોરા યેનહા, દીને આંય મંદિર મે બોહીન હિકાડુ તેરૂ તુમાહાયમાન નાંય દોઆયો
\v 56  પેન ભવિષ્યવક્તા લોખલા હેય તી પુરા ઓય જાય ત્યા હાટી ઈ બાદા બોન્યાહા એન ત્યા ચેલા ત્યાલ છોડીન બાદા નાહી પોડ્યા
\v 57  પેન ઈસુવાલ દોઈન ત્યા ત્યાલ મુખી પુજારા કાય પાછા પાંય લેય યીયા તા શસ્ત્રિ એન આગેવાન ટોળોવોડલા
\v 58  પેન પેત્રુસ દુઊ રોઅયનો પાહાલા ધર્મ ગુરુવા ગાઆ લુગુ યેનોએન ત્યામાંય ઊરાય્ન ચાકારા આરે બોહી ગીયો કાય ઊસબે તી એરા
\v 59  મુખી પુજારા હાય એન આખી સોબા ઈસુવાલ મોતા દોઢ કોઅરા હાંટી ત્યા હુમે ખોટી સાબીતી હોદેત
\v 60  પેન યોક બી નાંય જોડી ડિગ્ગા ખોટા સક્ષ્યા યેના તેરૂ હોરવાળે બેન સાક્ષાયા યેના
\v 61  ત્યાહાલ આખ્યા કા એલે એહે આખ્યેલકા પોરમેહેરા મંદિર તોડી પાડીન તીન દીહીયામાંય તી બાદી હોકુ
\v 62  તોવે મોઠા ધર્મ ગુરુવે ઊબા રોઅય્ને ત્યાલ પૂછ્યા યે માઅહે તો હુમે આખતે હે ત્યા તુ કાંય નાંય જાવાબ દેતોહો કા?
\v 63  પેન ઈસુ ઓગોજ રોઅયો તોવે મોઠા ગુરુવે ત્યાલ આખ્યા જીવતા દેવાનાવે તુલ આખતાહુ આમાહાન જાવાબ દે તુ પોરમેહેરા પોહો મસિહા હેતો કા?
\v 64  ઈસુવે ત્યાહાલ આખ્યા તુયે ખોરાજ આખ્યા કા પેન આંય આખતાહુ કા આમી પાછે તુમા માહા પાહાલા ગોતીવાળા પોરમેહરા જેવે આથે બોઠલો એન જુગા વાદળા હોવે યેતો એહા 
\v 65  તોવે મુખી શાસ્ત્રિય પોતા ડોગલેં ચિઈન આખ્યા કા તુયે પોરમેહરા નિંદા કોઅયીહી આજુ સાક્ષ્યા કાંય જરુર હેય? લે આમી તુમા નિંદા વોનાયા
\v 66  તુમાહાન કાય લાગહે? ત્યાહાન આખ્યા મોતા ગુનેગારી હેય
\v 67  તોવે ત્યા ત્યા મુયા ઊપે થુકતા લાગ્યા થાપડટતા લાગ્યા એન બીજા ત્યાલ ઠોગીન,
\v 68  આખતા લાગ્યા કા ઓ મસિહા આમાહાન આખતે તુલ કુયે ઠોગ્યો?
\v 69  પેન પેત્રુસ બાઅપુરે બોઠો તોલામાંય યોક ચાકાર્યે ત્યા પાહાય યેયન આખ્યા તુ હોગા ગાલીલ્યા ઈસુવા આરે આતો
\v 70  પેન તો બાદાહા દેખતા નાંય માના લાગ્યોએન ત્યે આખ્યા તુ કાય આખતી તી આય નાંય જાઅઊ
\v 71  એન જોવેતો દોરવાજા એસે જાલગ્યો તોવે યોક બીજી ચાકર્યે ત્યાલ દેખ્યો એન તાઆ ઊબા રોઅલાન આખ્યા એલો નાઝારિયા ઈસુવા આરે આતો
\v 72  એન તો પાછો નાંય માનતો લાગ્યો એન સુગુન ખાયન આખ્યા ત્યા માટડાલ બિલકુલ વોળકુજ નાંય
\v 73  થોડીવાઆમાંયતા ઊબા રોઅયાલા માઅહાય યેયન પેત્રુસાલ આખ્યા નોક્કિ તુ હોગો ત્યા માઅનોજ હેતો તો બોલી હોગી તુલ દેખાડી દેહે તી નાંય?
\v 74  પેન તો હારાપ એન હોમ દેયન આખતો લાગ્યો કા ત્યાલ આય વોળખુજ નાંય એન ત્યેજ ગેડીયે કુકાડ વાઅહાયો
\v 75  તોવે પેત્રુસાલ ઈસુવા આખલી ગોઠ ફોમ યેની કા કુકડા વાઅરી ત્યા આગલા તુ તીન દા એહે ઓખેહે કા ત્યાલ આંય નાંય વોળખુ એન બાઆ જાયન તો ખૂબ રોડ્યો 
\c 27
\p  \v 1 જોવે ઊજાળાં ઓઅય ગીયેલ તોવે મુખી યાજકેં એન આગેવાન લોકાહાંય ઈસુવાલ માંઆઈ ટાકના નોક્કી કોઅયાં
\v 2  ત્યાહેં ત્યાલ બાંદિયો એન લેય જાયન પીલાતુસ ઓદિકારયા આથામાંય હોંઅપી દેનો
\v 3  જોવે ત્યાલ દોઓઈ દેવાડનારેં યહુદેં એહેં દેખ્યાં કા તો ગુનેગારિયો હેય તો ત્યાલ પશ્ચતાવો જાયો એન તીહી ચાંદી સીક્કાહાન મુખી યાજકાપાંય એન આગેવાનાહાપાંઅને ફેરવી લેય યેનો
\v 4  એન એહેં આખ્યાં, કા “માંયેતેં ડાગ વોગાર જીવાલ દોઓવાડીન માંઆઈ ટાકાડયો ઓ માંયેં ગુનો કોઅયોહો”
\v 5  તોવે તો ત્યા સીક્કાહાન/પોયહાન મંદિરા માંય ટાકી દેઈન જાતો રોયો, એન પાછેં જાયન ત્યેં પોતે ફાસી લાવી લેદી
\v 6  મુખી યાજકાંય ત્યા પોયહાન લેઈન આખ્યાં, “યા પોયહાન મંદિરા પેટાડામાંય થોવના ખોરાં નાંય હેય, કાહાકા યા જીવ વેચાયો ત્યા પોયહા હેતા
\v 7  તોવે ત્યાહાંય વિચાર કોઅઈન, યોક કુંબાડાં રાન વેચાતાં લેદાં, તીં પારદેશીયાહા માહણા હાટી
\v 8  તેં આજું લોગું ત્યા રાનાલ “લોયા રાન” આખતેંહેં
\v 9  તોવે યેરમાયા ભવિષ્યવક્તા આખલાં તીં વચાન પૂરાં ઓઅઈ ગીયાં: “ત્યેહેં ત્યા તીહી સીક્કાહાન ત્યે નોક્કી કોઅયેલ તી કીમાત લેય લેદી જ્યાહેં ઈસરાયેલા પાહાહાંય એન આજું ખુબૂજ જાઅહાંય કીંમાત નોક્કી કોઅયી
\v 10  એન જેહેંકોન પ્રભુવેં માન ઊકુમ કોઅયેલ ત્યે પુરમાણે ત્યાહેં ત્યા કુંબાડા રાનાહાટી દેય દેના
\v 11  જો ઈસુ ઓદીકારહ્યા હામે ઊબો આથો તોવે ત્યા ઓડીકાર્યાહાંય ત્યાલ એહેં પૂછ્યાં, કા “કાય તું યહુદીયાહા રાજા હેતોકા?” ઈસુવેં ત્યાલ આખ્યાં, “તું પોતેજ ઈં આખી રીયહો”
\v 12  જોવે મુખી યાજક એન આગેવાન ત્યાવો આરોપ લાવી રીઅલા આતા, તોવે ત્યેં કાંઈજ જાવાબ નાંય દેનો
\v 13  તોવે પિલાતેં ત્યાલ આખ્યાં, “એલા તોઓ હુમે ઈં બોદાં આખતાહા, તીં તું નાંય વોનાયે કા?”
\v 14 પેન  ત્યેં ત્યાલ યોક બી ગોઠયે જાવાબ નાંય દેનો,એન પાછે ત્યા ઓદીકારયાલ ત્યાહા હાટીયે છોડી દાઉં આતા
\v 15  ઓદીકારયાહા ઓહડી રીત આતી કા ત્યા શોણામાંય લોક જ્યા કેદયાલ આખેતે ત્યાલ ત્યાહા હાટીયે છોડી દાઉં આતા
\v 16  તોવે ત્યે દીહીયે બારાબાસ નાંવ્યો યોક મોઠો બાંડ જેલેમાંય ટાકલો આતો
\v 17  જોવે લોક ટોળો જાયા, તોવે પીલાતેં ત્યાહાન આખ્યાં, “તુમા કાય આખતાહા/ માંગતાહા તીં આંય તુમેહે હાટી કોઉં? બારાબાસાલ, કા પાછે ઈસુવાલ જો ખ્રિસ્ત આખાયેહે?” ત્યાલ છોડી દાઉં
\v 18  કાહાકા તો જાઆંય ગીઈલો આતો કા ત્યાહેં ત્યાલ ઓદરાઈયેજ કોઅઈન ત્યાલ હોંઅપી દેવાડયેલ
\v 19  જોવે તો ન્યાય કોઆંહાટી ખુરશીયેવો બોઠો તોવે ઓલહામાંય ત્યાઆ થેઅયેં ત્યાલ આખાં દોવાડ્યાં કા, “તું એલા વિશ્વાસા વોસમાંય કાંય માં કોઓતો, કાહાકા માંયે આજે હોપનામાંય એલા વિશે ખુબૂજ દુખ વેઠહયો”
\v 20  મુખી યાજક એન આગેવાનહેં લોકહાન એહેં હોમજાડયાં કા બારાબાસાલ માગી લેએના, એન ઈસુવાલ માંઆઈ ટાકાડના
\v 21 ઓદીકાર્યાંય ત્યાહાન પૂછ્યાં કા, “યા બેન્યાહા માંઅને તુમા કાલ માંગતાહા કા ત્યાલ આંય તુમેહે હાટી છોડી દાઉં?”તોવે ત્યાહેં આખ્યાં, “બારાબાસાલ”
\v 22  પીલાતેં ત્યાહાન અખ્યાં, “તોવે જ્યાલ તુમા મસીહા/ખ્રિસ્ત આખતેહેં ત્યા ઈસુવાલ કાય કોઅઉં?” ત્યા બોદાહાંય આખ્યાં, “ત્યાલ હુળીખાંબે ચોડવી દિયા”
\v 23  ઓદીકાર્યાંય આખ્યાં, કા “કોહડા હાટી, એલેં કાય ગુનો કોઅયોહો?” પેન ત્યા પાછા જોરમાંય બોમાલતા લાગ્યા કા, “એલાલ હુળીખાંબે ચોડવી દિયા”
\v 24  પીલાતેં એઅયાં કા ત્યાલ નાંય ફાવતાં મુંડયાં, ઉલટાં તોફાન વોદતાંજ જાય, તોવે ત્યેં પાંય લેઈન લોકાહા દેખતેં આથ દોવ્યા, એન આખ્યાં, “આંય એલા વિશ્વાશ્યા માટડા લોયેમ નિર્દોષ હેતાંઉં; તુમે તુમાજ જાંઆં”
\v 25  બોદા લોકાહાંય જાવાબ દેનો, “એલા લોય આમેહેવો એન આયેહે પાહાહાવો ઓય!”
\v 26  તોવે ત્યેં ત્યાહાહાટી બારાબાસાલ સોડી દેનો,એન ઈસુવાલ ચોપકાહા માર દેવાડીન, હુળીખાંબાવો ચોડવાંહાટી હોંઅપી દેવાડયો
\v 27  પાછેં ઓદીકાર્યા સીપાડાહાંય ઈસુવાલ ત્યાહા આરે ગાઆંમાય લેઈ ગીયા, આખી ટુકડી ત્યાઆ ચોમખી યોકઠી કોઅયી
\v 28  ત્યાહાંય ત્યાઆ ડોગલેં કાડી લેદેં એન યોક લાલ દોગલાં પોવાડીયાં
\v 29  એન કાટાહા ટોપી વીંઈન ત્યા ટોલપીયેવો થોવી, એન ત્યા જેવાં આથામાંય યોક લાકડી દેની પાછેં માંડીયે પોડીન, ત્યા મશ્કરી કોઅઈન આખતા મુંડયા કા, “ઓ યહુદીયાહા રાજા, સલામ”
\v 30  એન ત્યાઆ ઊપે થુપીયાં; એન લાકડી લેઈન ત્યાલ ઠોકતા લાગ્યા
\v 31  જોવે ત્યાહેં ત્યાઆ મશ્કરી પૂરી કોઅઈ પાછેં, ત્યાહાંય ત્યા ઊપેને લાલ ડોગલાલ કાડી લેદાં, એન ત્યાજ ડોગલેં પોવાડીન, ત્યાલ હુળીખાંબે ચોડાવાં હાટી લેઈ ગીયા 
\v 32  વાટે જાતાં ત્યાહાન સિમોન નાંવ્યો કુરેની દેશીયો માંઅહું મીળીયો ત્યાહેં ત્યાલ યાહાટી દોઅયો કા તો ત્યાઆ હુળીખાંબ ઉસલીન ચાલે
\v 33  જોવે ત્યા ગુલગથા નાંવ્યા (મતલબ-ખોપરીયે જાગો) એહેં આખાયહે તાંઆ યેનો,
\v 34  ત્યાહેં ત્યાલ માગા બેખાળલો દારાખારોહો ત્યાલ પીયાં દેનો, પેન ત્યેંય ત્યાલ વાહાયોક ચાખ્યાં પાછેં નાંય પીદાં
\v 35  તોવે ત્યાહાંય ત્યાલ હુળીખાંબાવો ચોડવી દેનો, એન ત્યા ડોગલેં ચીઠીયો ટાકીન વાટી લેદેં
\v 36  એન તાંઆ બોહીન ત્યાઆ રાખવાળી કોઆં લાગીયો
\v 37  એન ત્યાહાંય ત્યા ગુનાહાં લેખ લોખીન ત્યા ટોલપીયે ઊચે લાવ્યાં, કા “ઓ યહુદીયાહા રાજા ઈસુ હેય”
\v 38  તોવ ત્યાઆરે બેન બાંડ હુળીખાંબે ચોડવી દેના, યોક જેવેં આથેં એન યોક બાંગે આથે
\v 39  તાંઆરે વાટે ચાલતેં માંઅહેં ટોલપેં આલવીન મશ્કરી કોઅત કા 
\v 40  “ઓ મંદિરાલ તોડી પાડીન તીન દીહીયામાંય પાછાં બાંદનારા, જોવે તું પોરમેહરા પોહો ઓઅય! તોવે તું પોતાલ બોચાવ, એન હુળીખાંબા ઉપરે ઉતી પોડ”
\v 41  એન મુખી યાજક એન શાસ્ત્રીયા એન આગેવાન લોક બી તેહેંકોઈન મશ્કરી કોઅત કા
\v 42  “એલેં બીજાહાન બોચાવ્યા, પેન પોતાલ નાંય બોચાવી હોકે! એલો ઈસરાયેલા રાજા હેય કા? તોવે હુળીખાંબા ઉપને આમી ઉતી પોડે, એન તોવે તુલ આમા માંનહું
\v 43  એલે પોરમેહરા બોરહો રાખ્યોહો બા, જોવે પોરમેહર ત્યાવો મોયા રાખે, તોવે ત્યાલ આમી બોચાવી લેય એલોજ આખેહે, તી નાંય કા આંય પોરમેહરા પોહો હેતાંઉં”
\v 44  એન ત્યા આરે હુળીખાંબાહા વો જ્યા બાંડ ચોડવી દેનલા આતા, ત્યા હોગા મશ્કરી કોઅત
\v 45  જોવે ઓખાત પોડી ગીયેલ તોવે, યુસુફ નાંવ્યો યોક માટડો જો અરીમતીયા રોનારો આતો, તો યોક ઈસુવા ચેલો આતો તો યેનો
\v 46  તીનખાન વાગે ઈસુવે મોઠેરે બોમલીન આખ્યાં, “એલી, લેમા સબકતાની?” મતલબ કા “માંઆ દેવા, માંઆ દેવા, તુંયે માન કાહા છોડી દેનહો?”
\v 47  જયેં માંઅહેં તાંઆ ઊબેં રોઅલેં આતેં, ત્યેં આખેત કા, “એલો એલીયાલ હાત કોઅહે”
\v 48  તારાત ત્યાહામાંઅને  યોક જાઆં દાંઆહાંદી ગીયો, એન વાદળી આંઆઈન, ખાટામાંય બુડવીન બોઓઈ દેની, એન ત્યાલ પાજતો લાગ્યો
\v 49  પેન બીજાહાંય આખ્યાં, કા “ઓગો, આપાં એઅતા, એલીયો ત્યાલ મોદાદ કોરાં યેહે કા નાંય”
\v 50  પેન ઈસુવેં પાછેં મોઠેરે બોમલીન જીવ ટાક્યો
\v 51  એન એએ, મંદિરા પોડદો ઉપરેં નીચે લોગું ચીઆઈન બેન બાગ ઓઅઈ ગીયા,દોરતી દોથડી ઉઠી, ખોલકડેં ફૂટી ગીયેં, 
\v 52  માહાણેં ઉગડી ગીયેં એન મોઓઈ ગીઈલા સોતી લોકહા કુડીયો પાછીયો જીવત્યો ઉઠયો
\v 53  પાછા જીવતા ઊઠયા પાછેં ત્યા માહાણા માંઅને નીંગીન પવિત્ર શેઅરામાંય ગીયા એન ડીગ્ગા લોકહાન દેખાયા
\v 54  પેન જોમાદર એન ત્યા આરે જયેં ઈસુવા ચોકી/રાખવાળી કોઓત, ત્યેં દોરતીવો એન જીં બોન્યાં તીં એએઈન આખતેં લાગ્યેં, “ખોરાંજ ઓ પોરમેહરા પોહો આતો”
\v 55  ડીગ્ગીયો થેએયો, જ્યો ઈસુવા ચાકરી કોરાં હાટી ગાલીલમાંઅને ત્યા પાહાલા ચાલત્યો યેનલ્યો, ત્યો દુઉ રોયન ઈં એઅયા કોઓત
\v 56  ત્યેહેમાંઅની મારિયા માગદાલેના, યાકુબ એન યોસેફા આયહો મારિયા, એન જબદાયા પાહાહા આયહો
\v 57  દિહી બૂડી ગીયો પાછેં યોસેફ નાંવ્યો આરીમાતીયો, યોક માલદાર માંઅહું યેનો, તો હોગો ઈસુવા ચેલો આતો
\v 58  તો પિલાતા પાંય ગીયો, એન ઈસુવા કુડી માગી એન તી પીલાતેં દેઈ દેઅના ઉકુમ કોઓયો,
\v 59  એન યોસેફ કુડી લેઈન તી હારાં ફાડકામાંય ચોંડાળી લેદાં
\v 60  એન ખોલકડામાંય ખોદલા ત્યા પોતા નાવાં માહાણા આતાં ત્યામાંય ડાટી દેના, એન માહાણા મુયાવો ત્યેં યોક દોગાડ કોથલાડીન આલુડ કોઅઈ દેનો, એન જાતો રોયો
\v 61  પેન મારિયા માગદાલેના એન તી બીજી મારિયા તાંઆ માહાણા હુમે બોહી ગીયો
\v 62  બીજે દિહી, તો જો તીયારી દીહીયે, મુખી યાજક એન પોરુશીયા આરે પિલાતા પાંય ગીયા
\v 63  ત્યાહાંય આખ્યાં “સાઈબ”, આમાહન ઓહોડી ખોબાર પોડી ગીઈ કા એલો ઠોગ આજું જીવે તોવે ત્યેં એહેં આખ્યેલ કા “તીન દિહી પાછેં આંય પાછો જીવતો ઉઠીહીં”
\v 64  ત્યાહાટી તીજા દિહી લોગું તું માહાણા રાખવાળી કોઓના ઊકુમ કોઓ, કાહાકા એહેં કા એલા ચેલા યેઈન ડીલ લેઈન નાંહી પોડે એન લોકહાન આખરી કા, ‘તો તે મોઅલામાંઅને જીવી ઉઠીહયો”
\v 65  પિલાતેં ત્યાલ એહેં આખ્યાં, “તુમેહે પાંય તે ચોકીદાર હેયેને તે પાછેં જાયા તુમાહાન ફાવે તેહેં રાખવાળી કોઅયા
\v 66  તો ત્યા રાખવાળયાન/ચોકીદારાહાન લેઈન ગીયા એન દોગાડાવો સિક્કો લાવીન/થોવીન રાખવાળી કોઆં લાગ્યા  
\c 28
\p \v 1  સાબ્બાથા દિહી પાસે આઠવુડયા પોઈલા દિહી ઉગતાજ મરીયમ મગદલિયા એન બીજી મરિયમ કબર એરા યેન્યો
\v 2  એન એરા મોઠો દોરતીકંપ એયો,કહાકા પ્રભુ યોક દૂત હોરગા માને નીચે ઉત્યો એન પાહી યીન ડોગડાલ ઠોલાડી દેના,એન ત્યાં વોય બોઠો
\v 3  ત્યાં રૂપ વીજળી રૂપા જે ઓહડા એન ત્યાં ડોગલેં બરફા રોકે ઉજડા આતા
\v 4  એન ત્યાં ધાકા કોઈ રાખવાલ્યા કાપી ઉઠ્યા,એન મોલા માઆહા રોકા એઈ ગોયા
\v 5  હોરગા દુતહાય બાઈહીલ આખ્યા, “માઆ બીહા,આય જાણહું કા તુંમા ઇસુવાલ જો ક્રૂસ વોય જોડાવામાય યેન્હો ત્યાંલ હોદત્યોહો
\v 6  તો ઈહી નાય હૈય,પેન પોતાના વચના અનુસાર જીવી ઉઠ્યો હોયા, એન તો જાગો એરા,જીહી પ્રભુ પોડલો આતો,
\v 7  એન માહરી જાઈન ત્યાં ચેલહાલ આખાકા તો મરણા માને જીવી ઉઠ્યહો,એન તો તુંમા પોયલા ગાલીલ માય જાહેં,તા તુંમા ત્યાં દર્શન કોહા!એરા,માયે તુંમહાલ આખી દેનહા”
\v 8  ત્યો બીઈન એન મોઠા આંનદા આરી કબર હીને સીદયો ત્યાં ચેલહાલ સમાચાર દા હાટી દાહદા લાગ્યો
\v 9  તોવે ઈસુવાય તીયહીલ મીળ્યો એન આખ્યા, “સોલામ”તીયહીય ત્યાં પાહી જાયને એન ત્યાં પાગ દોઇન ત્યાં પાગે પોડયા
\v 10  તોવે ઈસુવેં તીયહીલ આખ્યા, “માઆ બીયહા;માઆ બાહાલ જાઈન આખા કા ગાલીલ માય જાય તા માન દેખી”
\v 11  ત્યો જાઈજ રોયો આત્યો કા રાખવાલહા માને થોડહાક નગરમાય યીન આખ્યો ગોઠયો મુખ્ય યાજકાલ આખ્યો
\v 12  તોવે ત્યાંહાય વડીલહાલ આરી યોકઠે ટોળા વોળીન બોલા બોલી  કોઈન એન રાખવાલહાલ ખુબ પોયશા દેના
\v 13  “ત્યાંહાય આખ્યા,રાતી જોવે આમા હુંવી ગોયે,તોવે ત્યાં ચેલા યીન ત્યાંલ ચોરી લી ગોયા
\v 14  એન યો ગોઠયો સુબેદારા કાના હુંદી પોચ્યો,તોવે આમા તુંમ્હેલ બોચાડી લાહું
\v 15  પાસે ત્યાંહાય પોઓયશા લીન જેહેકોય હીકાડવામાય આજુ હુંદુ ચાલુ હૈય
\v 16  આકરા ચેલા ગલીલ માય ત્યાં ડોગાવોય ગોયા,જીઈ ઈસુ ત્યાંહાલ આખલા
\v 17  ત્યાંહાય ત્યાં દર્શન કોઈન ત્યાંલ નમસ્કાર કોયા,પેન કાહી કાહીલ સંકા ઓયી
\v 18  ઈસુય ત્યાંહા પાહી યીન આખ્યા, “હોરગા એન જોગા આખો અધિકાર માન દેવામાય યેનહો
\v 19  ત્યાંહાટી તુંમા જાઆ,બાદી જાતિના લોકહાલ ચેલે બોનાવા;એન પવિત્ર આત્મા નાવાકોય બાપ્તીસ્મા દા,
\v 20  એન ત્યાંહાલ બાદયો ગોઠયો જ્યો માય તુંમ્હેલ આજ્ઞા દેની,માન હીકાડા:એન ઓરા,આય જગતા શેવટ લોગુ તુમહે આરે હેય; 
