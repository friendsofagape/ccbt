\id 1CO
\ide UTF-8 
\rem Copyright Information: Creative Commons Attribution-ShareAlike 4.0 License 
\h  1 कुरिन्थियों
\toc1  1 कुरिन्थियों
\toc2  1 कुरिन्थियों
\mt1  1 Corinthians
\mt1 1 कुरिन्थियों
\c 1
\p \v 1  पौलस भूनी गोथो ज्यू देवोन इच्छा सी यसू ख्रीसतो न प्रेरित होयनेन कोरता बुलवाय गोयो एने भाष सोस्थीनेस तोरोप सी, 
\v 2  देवोन तिना मोडोव्या न नावे ज्यो करिंथ मा छे , मोतलोब तीदरा नावे ज्ये ख्रिस्त येसू मा पवित्र कोराय गोय, एने पवित्र होयनेन कोरता बुलवाय गोयलो छे; एने हिदरा आखान नाव बी जे होरेक जागे आमरा एने प्रभू येसू ख्रीस्तोन नाव सी प्राथना कोरते ला छे 
\v 3  आमरू बास देव एने प्रभू येसू ख्रित न भूनी गोथो तुमुक कृपा एने शांती जोडती रोह 
\v 4  मे तुमरा बारा मा आपणा देवोन धन्यवाद होमेसा कोरतलु,इनान कोरता कि देवोन कृपा तुमरे पोर ख्रिस्त येसू मा होये, 
\v 5  कि हीना मा होयीन तुमु होरेक वात मा, मोतलोब आखा वचन एने आखा ग्यान मा धनवावा कोराय गोया-
\v 6  कि ख्रीस्तोन गोवायी तुमरे मा पाकी निकवी-
\v 7  न्या तोक कि काहाना वरदान मा तुमुक घोटी नि, एने तुमु आमरा प्रभू येसू ख्रीस्तोन देखाय नेन वाट जुवता रोहते ला छे
\v 8 चू तुमुक आखरी तोक पाकु बी कोरसे कि तुमु आमरा प्रभू येसून दाहाळा मा गुना वावा नि ठेराये 
\v 9  देव खोरलू छे, जू तुमुकाजे आपणु पुऱ्यु आमरा प्रभू येसून संगती मा बुलावलू छे 
\v 10  हे भाशो, मे तुमरे सी आमरू प्रभू येसू ख्रीस्तोन नाव सी विनती कोरो कि तुमु आखां एकुत वाते कोहू, एने तुमरे मा फुट नि रोहे, बाखीन एकुत मोन एने एकुत मोत होयीन मेवायला रोहे 
\v 11  कहाकी हे मारा भाशो, खोलोयान घोरानान माणसे मेसेक तुमरा बारामा कोहला छे कि तुमु झोगो डता रोहतला छे 
\v 12  मारो कोयनेण मोतलोब ज्यो छे कि तुमु तुमरेमा गोथो कुदू ते आपना खुदो काजे ''पौलसोन, ''कुदु ''अपुल्लोस, ''कुदु, ''कैफान, ''ते कुदू, ''ख्रीस्तोन ''कोहतला छे 
\v 13  काय ख्रिस्त वाटाय गोयू? काय पौलस तुमरेन कोरता क्रूस पोर चोडाय गोयू? कि तुमु पौलोसोन नावो पोर बाप्तीस्मा जोडयु? 
\v 14  मे देवोन धन्यवाद कोरोकि ख्रिस्पूस एने गोयूस काजे छुडीमे तुमरेसी कुणी काजे बी बाप्तिस्मा नी आप्यू 
\v 15  कोदी ओसो नी होयनो जुवे कि कुदू कोहे कि तुमुक मारा नावोपोर बाप्तिस्मा जोडयु
\v 16  एने होव, मे स्तेफोनोन घोराना काजे बी बाप्तिस्मा आप्यू; इनुक छुडीन मे जानतलु छे कि मे ओवी कुदा काजे बाप्तिस्मा नी आप्यू 
\v 17  काहाकी ख्रिस्त मेसेक बाप्तिस्मा आपनेनी, बाखीन सुसमाचार सोमवाडने कोरीन मूकली रोयू, एने ज्यो बी बुलोन ग्यानोन अनसारे नी, ओसो नी होयनो जुवे कि ख्रीस्तोन क्रूस बिना कामोन ठेराये 
\v 18  काहाकी क्रुसोन काहाणी नाश होयने वावान कोरता बिनादिमाकोण छे, बाखीन आपणु उधार जोडावने वावान कोरीन देवोन सामर्थ्य छे 
\v 19 काहाकी लिखलो छे, ''मे ग्यान वावा इंदरो ग्यान काजे खोतोम कोरीस, एने सोमोजदारोन सोमोज काजे विटोव कोर दिस''
\v 20  कां रोयू ग्यान वावू? कां रोयू शास्त्री? कां रोयू इना जोगोन विवादी? कां देवोन जोगोन ग्यानो काजे बिना दिमाकोन नी ठेराया?    
\v 21  काहाकी जोत्यार देवोन ग्यानोन अनसारे जो ग्यानसी देवो काजे नी जान्यो, ती  देवोकाजे ज्यो वारू लाग्यो कि इना प्रोचारोन बिना दिमाकोण लारे विश्वास कोरणे वावा काजे उद्धार आपे 
\v 22  यहुदी काजे निशाणी जुवे, एने युनानी ग्यानोन हेरमा छे, 
\v 23  बाखीन आमुते इना क्रूस पोर चोढावला ख्रीस्तोन प्रोचार कोरतला छे, जू यहुदीयान कोरता ठुकोरोन वोजा एने दिसरा जात्यान कोरता बिना दिमाक सारखो छे; 
\v 24  बाखीन जे बुलावला छे, काय यहुदी काय यूनानी, तिंदरे साते ख्रिस्त देवोन सामर्थ्य एने देवोन ग्यान छे 
\v 25  काहाकी देवोन बिना दिमाकोण मानसोन ग्यानसी ग्यानवान छे, एने देवोन कोमताकत मानसोन ताकोत सी जादा ताकोत वान छे 
\v 26  हे भाश्यो, आपणा बुलवाय जाणो काजे ते सोचू कि नी डीलोन अनसारे जादा ग्यानवान, एने नी जादा सामर्थी, एने नी जादा कुलीन बुलावाय गोया 
\v 27  बाखीन देव जोगोन बिना दिमाक वावाकाजे नेवाड लेदलु छे कि ग्यान वावा काजे लाजवाड देये, एने देव जोगोन कोम ताकोत वावा काजे नेवाड लेदलु छे कि ताकोत वावा काजे लाजवाडे'
\v 28  एने देव जोगोन नेचला एने वीटवला काजे, नी तेत्यार जे बी छे जे बी नी होय तीणूक बी नेवाड लेदलु छे कि तीणूक जो छे, बिनकामोन ठेराव्यो 
\v 29  काहाकी काहानलो जोनावोर देवोन ओगोव बोढाई नी कोरनो जुवे 
\v 30  बाखीन हेरेजुव गोथोत तुमु ख्रिस्त येसू मा छे, जो देवो जुव गोथो आमरेन कोरता ग्यान ठोऱ्युएने मोतलोब धोर्म, एने पवित्रता, एने छुटकारू; 
\v 31  काहाकी जोसो लिखलो छे, तोसोच होये, ''जो बोढाई कोरे चो प्रभूमा घोमोंड कोरे''
\c 2
\p \v 1  हे भाशो, जोत्यार मे देवोन भेद सोमवतू जायीन तुमरेनचा आव्यू, ती बुल या ग्यानोन उत्तमताण साते नी आयु 
\v 2  काहाकि मे ज्यो ठाण लेदलु होतो कि तुमरा इचमा येशू ख्रिस्त बाखीन क्रूस पोर चोडावला ख्रीस्तोक छुडीन एने काहानी वातकाजे नी जाणो 
\v 3  मे कोम ताकोतवान एने बिक साते, एने जादा थुर थुर कापतू जायीन तुमरे साते रोयु' 
\v 4  एने मारो वोचोन, एने मारा प्रचारमा ग्यानोन विसरने वावी वाते नी होय, बाखीन आत्मा एने सामर्थ्यान सबूत होतु,
\v 5  इनान कोरता कि तुमरु विश्वास मानसोन ग्यान पोर नी, बाखीन देवोन सामर्थ्या पोर आधारित छे 
\v 6  तीबी सिद्ध मानसोमा आमु ग्यान सोमवाडतला छे; बाखीन इना जोगोन एने इना जोगोन नाश होयने वावान सुभेदारोन ग्यान नी; 
\v 7  बाखीन आमु देवोन चो एखलामा वावोत ग्यान, भेदन रितीपोर कोहतला छे, जीनाक देव सनातन सी आमरी मोहिमान कोरता ठेराव्यू 
\v 8  जीनाक इना जोगोन सुभेदार मा गोथू कुदू नी जान्यो, काहाकी कोधी चे जाणता ती तेजवावा प्रभूकाजे क्रूस पोर नी चोढावता 
\v 9  माखीन ओसो लिखलो छे, ''जी वाते डूवा नी देख्या कानटो नी सोमव्यो, एने जे वाते मनुष्यान तीनाक मा नी चोढी चेत छे जे देवोमा आपनो मोन राखणे वावान कोरता तीयार कोरला छे'' 
\v 10  बाखीन देव तीणूक आपणा आत्मान लारे आपने पोर देखाडयु, काहाकी आत्मा आखी वाते, नीती देवोन गुढ वाते बी जाच कोरतला छे 
\v 11  मानसोमा गोथू कून काहानास मानसोन वाते जानतला छे, निस्ता मानसोन आत्मा जो हेरेमा छे? तोसोच देवोन वाते भी कुदु नी जानतलो निसतू देवोन आत्मा 
\v 12  बाखीन आमु जोगोन आत्मा नी, बाखीन ची आत्मा जोडावला छे जी देवो भूनी गोथी छे कि आमु तीनी वातो काजे जाणे जू देव आमुक आपलु छे 
\v 13  जीणूक आमु मानसोन ग्यानोन सिकाडली वाते मा नी, बाखीन आत्मान सिखाडली वातोमा, आत्मान वातोसी भेसकिभेसकिन सोमवाडतला छे 
\v 14  बाखीन डीलोन मानसे देवोन आत्मान वाते स्वीकार नी कोरतला, काहाकी चे हिंदरी नोजोरमा बीना दिमाक वावान वाते छे, एने नी चू हिणूक जान सोकतलु छे काहाकी हिंदरी झाज आत्मिक रितीसी होयतली छे
\v 15  आत्मिक जोन आखो काय जाचतलु छे, बाखीन चू खुद कुदासी झाचाय नी जातलो 
\v 16  ''काहाकी प्रभून मोन कुन जानलु छे कि हिनाक सिखाडे?'' बाखीन आमरे मा ख्रीस्तोन मोन छे 
\c 3
\p \v 1  हे भाशो, मे तुमरे पुठी इना रीतीसी वाते नि कोर सोक्यू जोसू आत्मिक मानसो साते, बाखीन जोसू डीलवावा मानसो पुठी, एने हिदरे साते जे बावा छे 
\v 2  मे तुमुक दुध पिवाड्यू, खानो नि खावाड्यू; काहाकी तुमु हिनाक नि खाय सोकता होता; नीती हिमी तोक बी नि खाय सोकता, 
\v 3  काहाकी हिमी तोक डीलवावा छे इनान कोरता कि जोत्यार तुमरे मा डाव एने झोगडू छे, ती काय तुमु डीलवावा नि होय?एने काय मानसोन रिती पोर नि चालतेला?
\v 4  काहाकी जोत्यार एक कोहे, ''मे पौलोसोन छे,'' एने दिसरू, मे अपुल्लोसन छे,'' ती काय तुमु मानसोन नी होय? 
\v 5  ओर्पलोस काय छे? एने पौलस काय छे? निस्ता सेवक, जिंदरे लारे तुमु विश्वास कोऱ्या, जोसू होर एक काजे प्रभू आप्यू 
\v 6  मे लागाडयु एने अलपुलोस एकठो कोऱ्यु, बाखीन देव बोढायु 
\v 7  इनान कोरता नी ते लागाडने वावान काय छे एने नी एखठो कोरणे वावान, बाखीन देवूत आखो काय छे जू बोढावने वावू छे
\v 8  लागाडने वावू एने एखठो कोरणे वावू दुयू एकुत छे; बाखीन होर एक जोन आपणा कोष्टान अनुसारे आपनीत मोजुरी जोडावसे 
\v 9  काहाकी आमु देवोन साथीदार छे; तुमु देवोन खेत एने देवोन घोडावला छे
\v 10  देवोन तीना दोयान अनुसारे जो मेसेक आपाय गोयलो छे, मे बुद्धिमान राजमोनत्रिन सारखो नेवाड नाख्यो, एने दिसरु तिना पोर रोद कोरतलु छे बाखीन होर एक मनुष्य हुशारीमा रोहे कि चू तिनापोर पोसु कोसू रद्दा राखतलु छे
\v 11  काहाकी तिनी निव काजे छुडीन जे पोड रोया, एने चू येशू ख्रिस्त छे कुदु छ, दुसरी निव मी दुसरी निव नी नाख सकत
\v 12  कोदी कुदू इना निवो पोर सोनो नीती चांदि नीती किमती वान दोगडू नीती काठ नीती चारू नीती फूस काजे रद्दा राखे, 
\v 13  ती होर एकोण काम देखाय जासे; काहाकी चू दाहाडू तीनाक देखाडसे, इनान कोरता कि आगठा साते देखायसे एने चो आगठो होरएकोण काम पारखी पारखसे कि कोसो छे 
\v 14  एरो काम हिनापोर बोनलो पाको रोहसे, चू मोजुरी जोडावसे 
\v 15  कोदी कूदान काम धोप जासे, ती तेरो नुकसान होयसे; बाखीन चू खुद वाच जासे बाखीन धोपतू-धोपतू 
\v 16  काय तुमु नी जाणता कि तुमु देवोन मोंदीर छे, एने देवोन आत्मा तुमरेमा रोहतलु छे? 
\v 17  कोदी कुदू देवोन मोंदीर काजे नाश कोरसे कि देव तीनाक नाश कोरसे; काहाकी देवोन मोंदिर पवित्र छे, एने चो तुमु छे
\v 18  कुदू आपणा खुदो काजे खुवू मा कोदी तुमरे सी कुदू इना जोगोमा आपणा खुदो काजे ग्यानी सोमजे, ती कोम दिमाक वावा ग्यानी होय जावू 
\v 19  काहाकी इना जोगोन ग्यान देवोन साते कोम दिमाक छे, जोसो लिखलो छे, ''चो ग्यान वावानु काजे तिंदरी चालाखी मा फोसाडतलु छे,''
\v 20  एने पोछो, ''प्रभू ग्यान वावान विचारो काजे जानतलु छे कि बिनकामोन छे''
\v 21  इनान कोरता मानसोपोर कुदु घोमोंड नी कोरे, काहाकि आखो काय तूमरो छे: 
\v 22  काय पौलस, काय अपुल्लोस, काय कैफा, काय जोग, काय जीवन, काय मोरोन, काय वर्तमान, काय भविष्य आखो कायतुमरो छे, 
\v 23  एने तुमु ख्रिस्तान छे, एने ख्रिस्त देवोन छे
\c 4
\p \v 1  मनुष्य आमुक ख्रिस्तोन सेवक एने देवोन भेदोन भोंडारी सोमज्या 
\v 2  पोछी न्या भोंडारी मा जी वात देखाय जातली छे कि चू विश्वासोन लायक होय 
\v 3  बाखीन मारी नोजोरोमा जी जादा नानली वात छे कि तुमु नीती मनुष्यान काहाणलु न्यायी मेसेक पारखे, बाखीन मे खुद आपणा खुदोकाजे नी पारखतू 
\v 4  काहाकी मारो मोन मेसेक काहाणी वातोमा गुनावो नी ठेरावतो, बाखीन इनासी मे बिना गुनावू नी ठेरायतू, काहाकी मेसेक पारखने वावू प्रभू छे 
\v 5  इनान कोरता जोत्यार तोक प्रभूनी आवे, टेमोन पेहेले काहाणी वातोन नियाव माकोरू: चीआंधारलान डूकायली वाते विजावामा देखाडसे, एने मोनोन अभीप्राय काजे देखाय पोडसे, तोत्यार देवोंचा गोथो होर एकोण वाहवा  होयसे
\v 6  हे भाशो, मे इना गोर्वमा मा तुमरेण कोरता आपनी एने  पौलोसोन चर्चा दर्शनोन रिती पोर कोरलो छे,इनान कोरता कि तुमु आमरे लारे ज्यो सिखू कि लिखला सी ओगा मा बोढू, एने एकान पक्षमा एने दिसराण विरोध मा गर्व नि कोरनो 
\v 7  काहाकी तुमरे मा एने दिसरा मा कून भेद कोरे?एने तारे जुव काय छे जो तू (दिसरा सी )जोडावलु छे?एने जोत्यार  कि तू (दिसरा सी )जोडावलु छे, ती ओसू घोंमड काहा कोरे कि माणू नि जोड्याव्या?
\v 8  तुमु ते आफ्राय गोया, तुमु धनवावा होय गोया, तुमु आमरे विगुर राज कोऱ्या; बाखीन भोलो होयतो   कि तुमु राज्य कोरता कि आमु बी तुमरे साते राज्य कोरता 
\v 9  मारा सोमोजमा देवोन आमु प्रेरीतो काजे आखान ओवतेन तिना मानसोन सारखो ठेरावला छे, जिंदरो मोर्नोन आग्या होय गोयली छे; काहाकी आमु जोग एने स्वर्ग दूत एने मानसोन कोरता तोमासू ठेरला छे
\v 10  आमु ख्रीस्तोन कोरता बिना दिमाक वावा छे, बाखीन तुमु देवो मा दिमाक वावा छे; आमु कोम ताकोत वावा छे, बाखीन तुमु ताकोत वावा छे तुमु आदर जोडावतला छे बाखीन आमु बिना आदर वावा होयतला छे 
\v 11  आमु इना घोडी तोक भूकला तीसला एने उघाडला छे, एने घुदा खातला छे एने मारे मारे फिरतला छे' 
\v 12  एने आपणात हातोसी काम  कोरीन कोस्ट कोरतेला छे मानसे आमुक बुरा कोहतेला छे, आमुक आशीर्वाद देताला छे;चे तोकलीफ देतला छे, आमु वेठतेला छे 
\v 13  चे बदनाम कोरतेला छे, आमु विनती कोरतेला छे आमु आज तोक जोगोन कोचरु एने आखा चीजोन खुरचन न सारखा ठेरायतेला छे
\v 14  मे तुमुक लाजवाडने जे वाते नि लीखतू, बाखीन आपनु मोगावू पुऱ्यु जाणीन तुमुक चेताडो 
\v 15  काहाकी कोदी ख्रिस्त मा तुमुक सिखाडने वावा दास हजार बी रोहोता, तीबी तुमरू बास जादा नी; इनान कोरता कि ख्रिस्त येसू मा सुसमाचारोन लारे मे तुमरू बास होयू 
\v 16  इनान कोरता मे तुमुक विंनती कोरो कि मारी चाल चालू 
\v 17  इनान कोरता मे तीमथी काजे जू प्रभूमा मारू मोंगावू एने विश्वासोन लायक पुऱ्यु छे, तुमरेन चां मूकली रोयू चू तुमुक ख्रिस्तमा मारो जीवन फोम कोरावसे, जोसू कि मे होर जागा पोर होर एक मोंड व्यामा उपदेश कोरतलु छे 
\v 18  काहाना ते ओसा फुल गोयला छे, मानोमे तुमरेणचा आवने वावू नी होय 
\v 19  बाखीन प्रभू काजे जुवे ती मे तुमरेन चां मामार आविस, एने तीणूक फुल्लान वातो काजे नी, बाखीन तिंदरी सामर्थ्य काजे जान लीस 
\v 20  काहाकी देवोन राज्य वातोमा नी बाखीन सामर्थ्यामा छे 
\v 21  तुमुकाजे काय जुवे? काय मे लाकडी लीन तुमरेन चां आवो, नी ती मोंग एने नम्रतान आत्मान साथे?
\c 5
\p \v 1  न्या तोक सोमोवनेमा आवेकि तुमरेमा भुंडलो विचार होयतलु छे, एने ओसू भुंडलु विचार जू दिसरा जात्यामा भी नी होयतलो कि एक माणूस आपणा बासोन लाळी काजे राखतलु 
\v 2  एने तुमु शोक ते नी कोरतला, जीनामा ओसो काम कोरणे वावू तूमरे इच मा गोथू निकवाय जातलु, बाखीन घोमोंड कोरतला छे 
\v 3  ती डीलोन भाव सी नांबे होता, बाखीन आपणा भाव सी तुमरे साते होयीन माणू उपस्थितीन दोषामा कोरणे वावान ओसो काम कोरणे वावान बारामा जी आग्या आपलु छे
\v 4  कि जोत्यार तुमु एने मारी आत्मा, आमरा प्रभू येसून सामर्थ्य साते एकठा छे, ती ओसू मनुष्य आमरा प्रभू येसू नाव सी
\v 5  डीलोन विनाशोन कोरीन भूतडा काजे सोपाय जाय, काहाकी हेरी आत्मा प्रभू येसून दाहडामा उद्धार जोडावे 
\v 6  तुमरो घोमोंड कोरनो वारू नी होय; काय तुमु नी जाणतला कि इतरोक खमीर पुरा पुसेंडला पीठा काजे खमीर कोर देतलो छे 
\v 7  जुनलो खोमीर निकावीन आपणा खुदो काजे चुखला कोरु कि नोवलु कुसोनलु पिठू बोन जावू; काहाकी तुमु अखमीरी छे काहाकी आमरो बी धान, जू ख्रिस्त छे, बोलीदान होयलु छे
\v 8  इनान कोरता आवू, आपणु तीहीवार मा ख़ुशी कोरु, नी ती जूनला खोमीरसी एने नी बुराई एने दुष्टता खमीरसी, बाखीन सुधा एने खोरलायीन बिना खमीरोन रुटा सी 
\v 9  मे आपणा पत्रामा तुमुक लिखलु छे कि भुंडला विचार वावान सोंगोती मा कोरु
\v 10  ज्यो निकी तुमु निस्ता इना जोगोन भुंडला विचारोन नी ती लोभी नीती अंधेर कोरणे वाव, नीती मूर्ती पुजकोन सोंगोती मा कोरु; काहाकी इस दोषामा ते तुमुक जोगोमा गोथो निकवी जाणो पोडसे 
\v 11  बाखीन मारो कोहोनो ज्यो छे कि कोदी कुदू भाष कोहायीन, भुंडलो विचारी, नीती लोभी, नीती मूर्ती पूजक, नीती गावी देणे वावू, नीती मोंदडयु नीती खोराबी कोरणे वावू होसे, ती तिंदरी सोंगती मा कोरु; बाखीन ओसला मानसो पुठी खानो भी झुन खाता 
\v 12  काहाकी मेसेक बारथे वावान नियाव कोरणेसी काय काम? काय तुमु माहिय वावान नियाव नी कोरतला? 
\v 13  बाखीन बारथे वावान नियाव देव कोरतलु छे इनान कोरता तिना भुंडला कामोकाजे आपणा इचमा गोथू निकाव देवू
\c 6
\p \v 1  काय तुमरे मा गोथो कुदा काजे जी हिंमत छे कि जोत्यार दुसरा साते झोगडू होये ती फेसला कोरता अधर्म्यानचा जावू एने पवित्र मानसोन चां मा जावू? 
\v 2  काय तुमु नी जाणता कि पवित्र माणसे जोगोन निर्णय कोरसे?  इनान कोरता जोत्यार तुमुक जोगोन नियाव कोरनो छे, ती काय तुमु नानला गोथो बी नानला झोगडान बी निर्नयोन लायक नी होय? 
\v 3  काय तुमु नी जाणता कि आमु स्वर्गदुतोन निर्णय कोरसु? तीकाय संसारोन वातोन निर्नय नी कोरे?
\v 4  कोदी तुमु सोंसारुन वातोन निर्नय कोरनो छे, ती काय तीनुकाजे बोसाडसु जे मोंडव्यामा काय नी सोमजाय जातला? 
\v 5  मे तुमुक लाजवाडनेन कोरता ज्यो कोहो काय छाचलीन तुमरेमा एक बी दिमाक वावू नी जोडतू, जू आपणा भाशोन निर्नय कोरसोके? 
\v 6  तुमरेमा भाषे- भाषे मा निर्णय होयतलु छे, एने चू बी अविश्वासिन सामने 
\v 7  बाखीन छाचलीन तुमरेमा मोटलु गुणू ते ज्यो छे कि आपोस मा नियाव कोरतला अन्याय काजे नी सेहेन कोरतला? आपनो नुकसान कहानी सोहोतला? 
\v 8  बाखीन तुमुते खुद अन्याय कोरतला ने नुकसान पुगाडतला एने चो बी भाशो काजे 
\v 9  काय तुमु नी जाणता कि अन्याई माणसे देवोन राजोन वारीसनी रोहे? धुकू मा खावू; नी वेश्या गमन, नी मूर्ती पूजक, नी परस्त्रीगमन, नी लुचडाय, नी पुरूश गामी, 
\v 10  नी चुरी, नी लोभी, नी मोंदडयु, नी गाव देणे वावू, नी अंधेर कोरणे वावू देवोन राज्योन वारीस बोने 
\v 11  एने तुमरेमा गोथा कोतरा ओसाच होता, बाखीन तुमु प्रभू येसू ख्रीस्तोन नावोसी एने आमरा देवोन आत्मासी धुवाय गोया एने पवित्र होया एने धोर्मी ठेराया 
\v 12  आखा चीजे मारेन कोरता वारलाते छे, बाखीन आखा चीजे लाभोन नी होय; आखा चीजे मारेन कोरता वारला छे बाखीन मे काहाणी वातोन ताबामा नी रोहो 
\v 13  खानो पेटोन कोरता, एने पेट खानान कोरता छे, बाखीन देव इना काजे एने हीना काजे दुयू काजे खोतोम कोरसे बाखीन डील भुंडला विचारोन कोरता नी, बाखीन देवोन कोरता छे, एने प्रभू डीलोन कोरता छे 
\v 14  देव आपनो सामर्थ्यासी प्रभू काजे जीवाडयु, एने आमुकाजे बी जीवाडयु 
\v 15  काय तुमु नी जाणता कि तुमरो डील देवोन डील छे? ती काय मे ख्रीस्तोन डील लीन तीनाक वेश्यांन डील बोनावीस?  कां खुरमायीन  
\v 16  काय तुमु नी जाणता कि जी काहाणीस वेश्या सी सोंगती कोरतलु छे, चू हेरे साते एक डील होय जातलु छे? काहाकी लिखलो छे: ''चे दुयू एक डील होयसे''
\v 17  एने जू प्रभून सोंगोतिमा रोहे, चू हेरे साते एक आत्मा होय जातलु छे 
\v 18  भुंडला विचारसी वाचीन रोहू जोत्रा दिसरा पाप मनुष्य कोरतलु छे चे डीलोन बारथे छे, बाखीन भुंडलो विचार कोरणे वावू आपणात डीलोन विरुद्धमा पाप कोरतलु छे 
\v 19  काय तुमु नी जानतला कि तुमरो डीलपवित्र आत्मान मोंदीर छे, जू तुमरे मा बोसलु छे एने तुमुक देवोन चां गोथू जोडलु छे; एने तुमु खुदोन नी होय? 
\v 20  काहाकी दाम आपीन मुले लेवाय गोयला छे, इनान कोरता अपना डीलोन लारे देवोन मोहिमा कोरु 
\c 7
\p \v 1  तिनी वातोन बारामा जो काय तुमु लीख्या, ज्यो वारलो छे कि माणूस बायोर काजे नी छीमे 
\v 2  बाखीन भुंडला विचारोन बिकोसी होर एक मानसोन लाडी एने होर एक बायरोन पाहाणु रोहे 
\v 3  पाहाणु आपनी लाडीन होक पुरो कोरे; एने तोसोच लाडी बी आपणा पाहणान
\v 4  लाडी काजे खुदोन डीलोपोर अधिकार नी होय बाखीन हेरा पाहानान अधिकार छे; तोसोच पाहाना काजे बी आपणा डीलोपोर अधिकार नी होय बाखीन लाडीन छे 
\v 5  तुमु एक दिसरासी ओलोग मा रोहू; बाखीन निस्तो काहीन टेमे तोक आपोस मा सोमोतीसी कि प्रार्थना कोरता टेम जोडे, एने पोछो एक सात रोहू; ओसो नी होयनो जुवे कि टेम नी आपनेन वोजेसी भूतडू तुमुक पारखे 
\v 6  बाखीन मेज्यो यो कोहो चो अनुमती छे नी कि आग्या
\v 7  मेसेक ज्यो जुवेकि जोसू मे छे, तोसाच आखा माणसे रोहे; बाखीन होर एक काजे देवोन चां गोथो विशेष विशेष वरदान जोडला छे; काहाना काजे काहाणला रितीन, एने काहाणला काजे काहाना ओवी रितीन 
\v 8  बाखीन मे बिना वियाव वावा एने विधवान बारामा कोहोकी हिंदरेन कोरीन ओसलोत रोहनो वारलो छे, जोसू मे छे 
\v 9  बाखीन कोदी मे ताबू नी राख सोको, ती वियाव कोरे; काहाकी वियाव कोरनो लालसाये राखने सी वारलो छे
\v 10  जिंदरु वियाव होय गोयलू छे, तीनुकाजे मे नी, बाखीन प्रभू आग्या आपे कि लाडी आपणा पाहणासी ओलोग नी होये-
\v 11  एने कोदी ओलोग बी होय जाय, ती बिना दुसरा वियावोन रोहे; नीती आपणा पाहना पुठी पोछी मेव कोर ली-एने नी पाहनू आपनी लाडी काजे छुडे 
\v 12  दिसरानु काजे प्रभू नी बाखीन मेत कोहो, कोदी काहान ला भाशोन लाडी विश्वास नी राखती होसे एने तेरे साते रोहनेसी ख़ुशीमा रोहे ती चू हिनिक नी छुडे
\v 13  काहानीस बायरोन पाहाणु विश्वास नी राखतू होसे, एने तेरे पुठी रोयनेसी ख़ुशीमा होसे; ची पाहणा काजे नी छुडे 
\v 14  काहाकी ओसलू पाहनू जू विश्वास नी राखतू होय, चू लाडीन वोजेसी पोवित्र ठेरतलु होय; एने ओसली लाडी जी विश्वास निराखतली पाहानान वोजेसी पवित्र ठेहरायतली छे; नी ती तुमरा बाल-बच्चा वीटवला होयता, बाखीन हिमी ते चूखला छे 
\v 15  बाखीन जू ओद्मी विश्वास नी राखतलु, कोदि चू ओलोग होये ती ओलोग होयने देवू, ओसली दोषामा कुदू भाष नीती बोहनिश बंधनमा नी होय देव आमुकाजे मेल मिलापोन कोरता बुलावलो छे 
\v 16  काहाकी हे बायर, तू काय जानतली छे कि तू आपणा पाहनान उद्धार कोराव लीस? एने हे ओद्मी, तू काय जाणतलु छे कि तू आपनी लाडीन उद्धार कोराव लीस? 
\v 17  ओसू प्रभू होर एक काजे वाटलु छे, एने जोसू देव होर एक काजे बुलावलो छे, तोसुच हु चाले मे आखा मोंडव्याम ओसुच ठेरावतलु छे 
\v 18  जू सुंता कोरलु बुलावाय गोयलू छे, चू बिना खोतना वावू नी बोने जू बिना सुंता वावू बुलावाय गोयलू छे, चू सुंता नी कोरावे 
\v 19  नी सुंता काहीन छे एने नी बिना सुंता वावू, बाखीन देवोन आग्या माननो आखो काय छे 
\v 20  होर एक जोणूक जिना दोषामा बुलावला गोयला छे तिनामा रोहे 
\v 21  कोधी तू दासोन दोषा मा बुलावाय गोयलु छे ती चिंता मा कोरे; बाखीन कोदी तू स्वतंत्र होय सोके, ती ओसोच काम कोर 
\v 22  काहाकी जू दासोन दोषा मा प्रभूमा बुलावलु गोयलू छे, चू प्रभून स्वातंत्र कोरलु छे तोसुच जू स्वतंत्रताण दोशामा बुलावलु गोयलु छे, चू ख्रीस्तोन दास छे 
\v 23  तुमु दान आपीन मुले लेवाय गोयला छे; मोनुश्यान दास मा बोणु 
\v 24  हे भाशो, जो कुदू जिना दोषामा बुलावला गोयला छे, चू तीनामात देवोन साते रोहे 
\v 25  कुवाऱ्यान बारामा काहीन आग्या मेसेक नी जोडी बाखीन विश्वासोन लायक होणेन कोरता जोसी दोया प्रभू मारपोर कोरलू छे, तेरेत अनसारे सहमती आपो 
\v 26  मारा सोमोज मा ज्यो वारलो छे कि आजकाल दुखोन वोजेसी, मोनुष्य जोसू छे तोसुत रोहे
\v 27  कोदी तारी लाडी छे, ती तेरी पुठी ओलोग होयनेन यत्न; एने कोदी तारी लाडी नी होय, ती लाडीन हेर मा कोरे
\v 28  बाखीन कोदी तू वियाव बी कोरे, ती पाप नी होय; एने कोदि कुवारी वियाव कोराय जाय ती काय पाप नी होय बाखीन ओसला नु काजे डीलोन दुख होयसे, एने मे वाचाडने हिंड रोयू 
\v 29  हे भाशो, मे ज्यो कोहो कि ताबाम कोम कोराय गोयलो छे, इनान कोरता जुवे कि जिंदरा लाड्या छे, चे ओसा होये माणू तिंदरा लाड्या नी होय; 
\v 30  एने रोडने वावा ओसला जुवे, माणू रोडतला नी; एने खुसी कोरणे वावा ओसा जुवे, माणू खुसी नी कोरतला; एने मुले लेणे वावा ओसा जुवे माणू तिंदरे जुव काय होय नी 
\v 31  एने इना जोगोन साते व्यव्हार कोरणे वावा ओसा जुवे, कि जोगोन नी होयले; काहाकी इना जोगोन रिती एने व्यव्हार बोदोलतलो जातलो छे 
\v 32  आखरी: मे मेसेक ज्यो जुवे कि तुमु चिंता नी होये बिना वियाव वावू आदमी प्रभून वातोन चिंता मा रोहतलु छे कि प्रभू काजे कोसू प्रसन्न राखो 
\v 33  बाखीन वियाव वावू मनुष्य जोगोन वातोन चिंता मा रोहतलु छे कि आपनी लाडी काजे काहनला रीतीसी ख़ुशी राखो 
\v 34  वियाव एने बिना वियामा बी भेद छे: बिना वियाव वावू प्रभून चिंता मा रोहतलु छे कि चू डील एने आत्मा दुयू मा पवित्र रोहे, बाखीन वियाव वावा जोगोन चिंता मा रोहोतला छे कि आपणा पाहणा काजे ख़ुशी राखे 
\v 35  मे जी वात तुमरे लाभान कोरता कोहो, नीकि तुमु फोसाडनेन कोरता, बाखीन इनान कोरता कि जोसो वारू देखायतलु छे तोसोच कोराय जाय, कि तुमु एकमोन होयीन प्रभून सेवामा लाग रोहू 
\v 36  कोधी कुदू ज्यो सोमजे कि मे आपनी तिनी कुवारीन होक्को मारणे बाजरोयू, जेरी जुवानी बोढने बाजरोय एने गोरोज बी छे ती जोसो जुवे तोसो कोरु, इनामा पाप नी होय, चां येरू वियाव होयने देवू
\v 37  बाखीन जू मोनोमा पाकु रोहतलु छे, एने तिनी काजे गोरोज नी होय, बाखीन आपनी इच्छा पोर अधिकार राखतला छे एने मोनोमा जी वात ठाण लेदा होसे कि चू आपनी कुवारी पुराय काजे बिना वीयाव वावी राखसे, चू वारलु कोरतेलु छे 
\v 38  तिनान कोरता जू आपनी कुवारीन वियाव कोर देतलु छे, चू वारू कोरतलु छे, एने जू वियाव नी कोर देतलु चू ओवी बी वारलु कोरतलु छे 
\v 39  जोत्यार तोक काहाणी बायरोन पाहनू जीवतु रोहतू छे, तोत्यार तोक चू हिंदरु बोंदी होयलु छे; बाखीन कोधी तेरु पाहनू मोर जाय ती जीनाक गोवे वियाव कोर सोकतली छे, बाखीन निस्तु प्रभूमा 
\v 40  बाखीन जोसो छे कोधी तोसाच रोहे ती  मारा विचार मा ओवी बी धन्य छे; एने मे सोमजो कि देवोन आत्मा मारे मा बी छे
\c 8
\p \v 1  हिमी मूर्ती सामने ओगोव बलिदान कोरला चीजोन बारामा आमुक मालोम छे कि आपु आखाकाजे ग्यान छे, ग्यान (घमंड) पुगाळ देतलो छे बाखीन मोंगसी उन्नती होयतली छे 
\v 2  अगर कुदू सोमजे कि मे काहीन जानतलु छे ती जोसो सोमोजतलु तोसो हिमीतोक नी सोमजीरोयू  
\v 3  बाखीन कुदू देवो पोर मोंग कोरे ती देव तीनाकाजे उवेखतलु कि 
\v 4  आखरी मूर्ती ओगोव बलिदान कोरनो चीजोन खाणेन बारामा आमुकाजे मालोम छे कि मूर्ती जोगोमा काय चीज नी होय एक एक छुळीन ओवी कुदू देव नी होय 
\v 5  हिमी चालू जोगोमा एने आसमानमा जुदा सोवटादेव कोवायताण जोसा कि जुदा देव एने जुदा प्रभू छे 
\v 6  तेबी आमरेन कोरता ते एकुत देव छे; मतलब बास जिना तोरोफसी आखा चीजे एने आपणा तिनान कोरता छे मतलब, येसू ख्रिस्तान जिनान लारे आखा चीजे बोन्या एने आपनु तेरे लारे 
\v 7  बाखीन आखा काजे ज्यो ग्यान नी होय, बाखीन काहानास ते हिमितोक मूर्ती काजे काहीन सोमजीन मूर्तीन सामने बलिदान कोरली चीजो काजे काहीन सोमजीन खातला एने तिंदरो विचार कोमजुर होयने वोजेसी अशुद्ध होय जातलो छे 
\v 8  खानो आमुकाजे देवोंचा नी पुगाळतलो, अगर आमु नी खाजे ती आपनो काहीन नुकसान नी होये एने खाय ती काय लाभ नी होय 
\v 9  बाखीन सावधान! ओसो नी होयो कि तुमरी मोकवेपोना कुदान कोमजुर वावान कोरता ठोकरोन मोतलोब बोने 
\v 10  काहाकी ओगोर कुदू तार सारखा ग्यानी मूर्तीन सामने मोंदीर मा खानु खातलु देखे एने चां  कोमजुरी वावा होसे ती काय तिंदरा विचारे मूर्तीन ओगोव बलिदान कोरलो चीज खाणेन हिम्मत नी होय जासे
\v 11  इना रितीसी तारा ग्यानोन वोजेसी कोमजूर विश्वासी जिनान कोरता येसू मोऱ्यु खोतोम होय जासे 
\v 12  इना रितीसी भायशो विरुद्ध गुणू कोरनेसी एने तिंदरो कोमजुर हृद्य काजे झट लागतेली तुमु ख्रिस्तान विरुद्ध गुणू कोरतला 
\v 13  इना वोजेशी अगर खानो मारा भायश काजे ठुकोर खावाळे, ती मे कोबी काहाना रितीसी मास नी खाम ओसो नी होयो कि मारा भायशोन कोरता ठूकरोन वजाय बोनो
\c 9
\p \v 1  मे ओलोग नी? काय मे प्रेरित नी? काय मे येशूकाजे जू आमरूप्रभू छे, नी देख्यु? काय तुमु प्रभूमा मारा बोनावला नी होय? 
\v 2  कोदी मे दिसरान कोरता प्रेरीत नी होय, तीबी तुमरेण कोरता ते छे; काहाकी तुमु प्रभूमा मारी प्रेरीताइ पोर छापु छे 
\v 3  जे मेसेक झाचतला छे, हिंदरेन कोरता ज्यो मारो जोबाब छे 
\v 4  काय आमुक खाणे-पिणेन अधिकार नी होय? 
\v 5  काय आमुक ज्यू अधिकार नी होय, कि काहाणी ख्रिस्ती बोहोणीस साते वियाव कोरीन तिनीक लीन फिरे, जोसो दिसरा प्रेरीत एने प्रभून भाषे एने कैफा कोरतला छे? 
\v 6  नी ती निस्तो मेसेक एने बर्नबा काजेत अधिकार नी होय कि कोमायी कोरनो छुडे 
\v 7  कून कोभी आपनी पोडनेसी खायीन सिपायडान काम कोरतलु छे? कून अंगूरोन वाडी लागाडीन हेरो फोव नी खातलो? कून गाडरान राखवावी कोरीन हिंदरो दुद नी पीतलो? 
\v 8  काय मे जे वाते मोनुष्या जून रितीपोर बुलतलु छे? 
\v 9  काय नियम शास्त्र बी ज्यो नी कोहोतलो? काहाकि मोशेय नियम शास्त्रामा लीखायलो छे, ''दोवनेन टेमे चालतला बुल्योन मूय मा बांधु'' काय देव बुल्यो जून चिंता कोरतलु छे? 
\v 10  नीती विशेष कोरीन आमरेन कोरता कोहतलु छे होव, आमरेन कोरतात लीखाय गोयो, काहाकी उचित छे कि जुपने वावू आशासी जुपे एने दावणे वावू भागीदार होयनेन आशासी दावणी कोरे
\v 11  आखरी: जोत्यार कि आमु तुमरेन कोरता आत्मिक चीजे वेऱ्या ती काय जी काय मोटली वात छे कि तुमारा डीलोन चीजोन फोव काटे 
\v 12  जोत्यार दिसरान तुमरेपोर ज्यो अधिकार छे, ती काय आमरो इना गोथो जादा नी होसे? बाखीन आमु ज्यू अधिकार कामोमा नी लावनो; बाखीन आखो काय सेहेतला छे कि आमरे लारे ख्रीस्तोन सुवार्तामा काहीन रुकावत नी रोहे 
\v 13  काय तुमु नी जानतला कि जू मोंदीर मा सेवा कोरतलु चू मोंदीर मा गोथू खातलु छे;  एने जू वेदिन सेवा कोरतलु, चू वेदी साते भागीदार होयतलु छे? 
\v 14  इना रीतीसी प्रभू ठेरायू कि जे माणसे सुवार्ता सोमवाडतला छे, तिंदरो कोमायी सुवार्तासी होये
\v 15  बाखीन मे इनामा गोथू काहाण ली बी वात कामोमा नी लाव्यू, एने मे जे वाते इनान कोरता नी लिख्यू कि मारेन कोरता ओसो कोराय जाय, काहाकी इनासीते मारो मोरनोत वारू छे कि कुदु मारा घोमोंड काजे वायबार ठेरावे 
\v 16  कोदी मे सुवार्ता सोमवाडो, ती मारेन कोरता काय घोमोंडोन वाट नी होय; काहाकी ज्यो मारेन कोरता गोरोज छे  कोदी मे सुवार्ता नी सोमवाडो, ती मारे पोर हाय!
\v 17  काहाकी कोधी आपनी इच्छा सी ज्यो कोहो ती मोजुरी तुसेक जोडतली छे, एने कोदी आपनी इच्छा सी नी कोरतू तीबी पुढारी पोन मेसेक सोपाय गोयलो छे
\v 18  ती मारो कुणीसी मोजुरी छे? ज्यो कि सुवार्ता सोमवाडने मा मे ख्रीस्तोन सुवार्ता साते समेट कोरदोम, न्या तोक कि सुवार्तामा जू मारू अधिकार छे तीनाक भी मे पुरा रीतीसी कामोमा नी लावो 
\v 19  काहाकी आखान स्वतंत्र होय्ने पोर भी मे आपना खुदो काजे आखान दास बोनाव देदलु छे कि जादा मानसो काजे हापकी लावो 
\v 20  मे यहुद्यान कोरता यहुदी बोन्यू कि यहुद्या काजे हापकि लावो जे माणसे नियम शास्त्रान अधीन छे तिंदरेन कोरता मे नियम शास्त्रोन अधीन नी होयनेपोर भी नियम शास्त्रोन अधीन बोन्यू कि तीणूक जो नियम शास्त्रान आदिन नी होय, हापकि लावो 
\v 21  जे नियम शास्त्रान नी होय तिंदरेन कोरीन मे जो देवोन नियमशास्त्रासी नी होय बाखीन ख्रीस्तोन नियम शास्त्रान ओधीन छे- नियमशास्त्रा हीन तोसा बोणु कि बिना शास्त्रा वावा नु काजे हापकि लावू 
\v 22  मे कोम ताकोद वावान कोरता कोम ताकोद वावू बोन्यू कि कोम ताकद वावाणु काजे हाप्की लावो मे आखा मनुष्यान कोरता आखो काय बोन्यू कि कहनानी काह्ना रीतीसी काह्ना एकोण उद्धार कोरावो 
\v 23  मे ज्यो आखो काहीन सुवार्तान कोरता कोरो कि दिसरान साते तिंदरो भागीदार होय जाम 
\v 24  काय तुमु नी जाणतला कि दोवोडने माते दोवेडतला आखा काय छे, बाखीन इनाम एकुत ली जात लु? तुमु ओस्लात दोवेडना काजे जिकू
\v 25  होर एक पेहेलवान आखा रितीन ताबू कोरतलु छे; चुते एक कोमजने वावा मुगुट काजे जोदडावनेन कोरता ज्यो आखो कोरतलु छे, बाखीन आमु ते टीना मुगुटोन कोरता कोरतला जो कोमेजतलो नी 
\v 26  इनान कोरता मे ते इना रीतीसी दोवेडतलु छे, बाखीन लक्षहीन नी होय; मे भी इना रीतीसी मुकासी लोढतलु छे, बाखीन हिंदरेन तोसोनी जू वाह्वाक ठूकतू जायीन लोढतलु छे 
\v 27  बाखीन मे आपणा डीलोकाजे देतलु कुटतलु एने ताबोमा लावतलु छे, ओसो नी होये कि दिसरा काजे प्रोचार कोरीन मे खुद काहाणला रितीसी रिकामु ठेरायो
\c 10
\p \v 1  हे भाशो मेसेकाजे नी लागतलो कि तुमु इना वातोसी ओंजानला रोये कि आपणा डाह डाहन वादवान नेचा होता एने आखान आखा दोरीयान विचमा गोथा पार निकव्या 
\v 2  एने आखा वाद्वामा एने दोरीयामा, मोशेन बाप्तिस्मा लेदा 
\v 3  एने आखा एकुत आत्मान खानो खादा; 
\v 4  एने आखा एकुत आत्मिक पाणी पीदा काहाकी चे तिना आत्मान चाफुरमा गोथा पिता होता, जू तिंदरे साते साते चालतू होतु एने ची चाफुर येशू ख्रिस्त होतु 
\v 5  बाखीन देव तीनुमा गोथा घोनासपोर खुश नी होतु इनान कोरता चे बोयडामा मोर गोया 
\v 6  जे वाते आमरेण कोरता दाखलु ठेहेऱ्यु, कि जोसो चे लालच कोऱ्या, तोसा आपु बुरा चीजोन लालच नी कोरे;
\v 7  ओवी तुमु नी मूर्ती पूजा कोरणेवावा बोणु, जोसो कि तीनुमा गोथा कोतरा बोन गोयला होता, ओसो लिखलो छे, ''माणसे खाणे पिणे बोष्या, एने खेलने कुदने खेळ तोमाष्या कोरणे उठ्या'' 
\v 8  ओवी नी आपु भुंडला विचारोन कोरो जोसो तीनुमागोथा कोतराक कोऱ्या; एने एक दाहळूमा तेवीस होजार मोर गोया 
\v 9  एने नी आपणु प्रभू काजे पारखे, जोसो तीनुमायला कोतराक कोऱ्या एने घोळसान लारे नाश होय गोया 
\v 10  एने नी तुमु कुर कुर कोरु जिना रीतीसी तीनु मायला कोतराक जोना कुरकुर कोऱ्या एने नाश कोरेण वावान लारे खतम होय गोया 
\v 11  बाखीन जे आखा वाते जी तिंदरे पोर पोळी दाहळान रितीपोर होती; एने ची आपनी चेतावनीन कोरता जोगोन आखरी टेमोमा रोयनेन टेमोमा लीखाय गोयलो छे 
\v 12  इनान कोरता जो सोमजे, मे पाकु छे, ''चो हुशारीमा रोये कि कोदीपोळ नी जाय, 
\v 13  तुमु ओसी काहाणली परीक्षामा मा पोळू मानसोन सोहोन कोरनेण बारथे छे, देव खोरलु छे, एने चू सामर्थ्यशी बारथे परीक्षामा नी पोळनो देय, बाखीन परीक्षामा सहन कोरणे बाहर बी आपसे 
\v 14 इनान वोजेशी हे मारा भायशो मूर्ती पूजासी वाचीन रोहू 
\v 15  मे बुद्धिमान सोमजीन तुमुकाजे कोयो: जो मे कोयो तीनाकाजे तुमु पारखू 
\v 16  चे धन्य वादोन वाटको जीनापोर आपणु धन्यवाद कोरतला काय येसून लुहीन सहभागीता नी होय? चू रुटू जिना काजे आपणु भांगतेला काय चो येसू ख्रिस्तान डीलोन सोहोभागीता नी होय? 
\v 17  कि एकुत रुटू छे बाखीन आमुबी जे जादा छे, एकडील छे: काहाकी आमु आखा तिना एकुत रुटा मा भागीदार रोहतला छे 
\v 18  जे शरीरोन भाव सी इसरायली छे, तीनुकाजे देखू: काय बोलीदान काजे खुवने वावा वेदिन भागीदार नी होय?
\v 19  पोछो मे काय कोहो? काय जी बी मूर्ती पोर चोढावाय गोयलो बोलीदान काहीन छे, नी ती मूर्ती काहीन छे? 
\v 20  नी, बाखीन ज्यो कि दिसरा जात्या जे बोलीदान कोरतला छे; चे देवोन कोरता नी बाखीन भुंडली आत्मान कोरता बोलीदान कोरताला छे एने मेसेकनी जुवतो कि भुंडला आत्मान शभागी होये 
\v 21  तुमु प्रभून प्यालू एने भुंडला आत्मन प्याला मा गोथा दुयू मा गोथा नी पी सोकतला तुमु प्रभून मेज एने भुंडली आत्मान मेज दुयून भागीदार नी होय सोकतला 
\v 22  काय आमु प्रभू काजे रीस देवाडतला छे? काय आमु तिना गोथा ताकोत वावा छे? 
\v 23  आखा चीजे मारेन कोरता वारला ते छे, बाखीन आखा फायदान नी होय: आखा चीजे मारेन कोरता वारला ते छे, बाखीन आखा चीजोसी उन्नती नी होये 
\v 24  कुदू आपनी बी भोलायीन कोरता नी, बाखीन दिसरान भोलायी काजे हेरे 
\v 25  जू काय इस्कारीयांचा वेचायतला छे, चो खावू एने विवेकोन वोजेसी काय मा पुछु? 
\v 26  ''काहा कि कोविन एने हेरी भरपुरी प्रभूजून छे'' 
\v 27  कोधी अविश्वाश्यामा गोथू कुदू तुमु नेवतो आपे, एने तुमुक जुवे ती ज्यो काय तुमरे सामने मेकाय जाय चोत खावू; एने दिमाकोन वोजेसी काय मा पुछु 
\v 28  बाखीन ओगोर कुदू तुमुकाजे कोहे, ''ज्यो ते मूर्ती काजे बोली चोढावलो चीजे छे'', ती तीना कोयने वावान वोजेसी एने दिमाकोन वोजेसी मा खावू 
\v 29  मारो मोतलोब तारो दिमाक नी, बाखीन तीना दिसरान वारलो, मारी स्वातंत्रता दिसरान विचार सी काहा पारखाय जाय? 
\v 30  ओगोर मे धन्यवाद कोरीन साक्षी होयतलु छे, ती जीनापोर मे धन्यवाद कोरतलु छे तीना वोजेसीमारी बोदनामी काहा होयतली? 
\v 31  इनान कोरता तुमुक जुवे खावू, जुवे पिवू, जुवे जोकाय कोरु, आखो काय देवोन मोहिमान कोरता कोरु 
\v 32  तुमु नी यहुद्या, नी यूनानीया एने नी देवोन मोंडव्यान कोरता ठूकोरोन वोजा बोने 
\v 33  जोसू मेबी आखा वातो मा खुश रोहतलु छे, एने आपनो नी बाखीन जादा जोनान फायदु हेरतलु छे कि चे उद्धार जोडावे
\c 11
\p \v 1  तुमु मारीन तोसी चाल चालू जोसू मे ख्रीस्तोन तोसु चाल चालतलु छे 
\v 2  हे भाशो मे तुमुक मोदोत कोरोकि आखा वातोमा तुमु मेसेक फोम कोरतला छे; एने जी रिती रीवाजे मे तुमुक सोपलु छे, तिनाकाजे पावतला छे 
\v 3  बाखीन मेसेक जुवे कि तुमु ज्यो जान लेवू कि होर एक ओदमीन मुंडको ख्रिस्त छे, एने बायरोन मुंडको ओदमी छे एने ख्रीस्तोन मुंडको देव छे 
\v 4  जू ओद्मी मुंडको ढाकिन प्रार्थना नी ती भविष्य वाणी कोरतलु छे, चू आपणा मुंडकान अपमान कोरतलु छे 
\v 5  बाखीन जी बायर उघाडला मुंडकासी पप्रार्थना नी ती भविष्य वानी कोरतली छे, ची आपना मुंडकान अपमान कोरतली छे, काहाकी ची टोकली होयनेन बोराबोर छे 
\v 6  कोदी बायोर उढनी नी पांगरेती झोटाबी काटलेये; ओगोर बायरोन कोरता झोटा काटने कोरता नीती टोकलो कोरनो लाजून वात छे, ती उढनी पांघरे 
\v 7  होव, मानसो काजे आपनो मुंडको ढाकनो वारू नीहोय काहाकी चू देवोन तोसु एने गौरव छे बाखीनबायर मानसोन शोभा छे 
\v 8  काहाकी ओदमी बायरीसे नी होय बखीन बायोर ओदमिसी होयली छे; 
\v 9  एने ओदमी बायरोन कोरता नी तीयार कोराय गोयू, बाखीन बायर ओदमीन कोरता तीयार कोराय गोयली छे 
\v 10  इनान कोरता स्वर्ग दुतोन वोजेसी बायोर काजे वारू छे कि अधिकार आपणा मुंडकापोर मेके 
\v 11  ते भी प्रभूमा नी ते बायरी बिना ओदमी, एने नी ओदमी बिना बायरोन छे 
\v 12  काहाकी जोसो बयोर ओदमी सी छे, तोसोच ओदमी बायरोन लारे छे; बाखीन आखा चीजे देवो गोथो छे 
\v 13  तुमु खुद विचार कोरु, काय बायर काजे उगाडले मुंडके देवोनचां प्रार्थना कोरनो सोबतलो देतलो छे? 
\v 14  काय स्वाभाविक रितीसीबी तुमु नी जानतला कि ओगोर ओदमी मोटला झोटा राखे, ती हेरेन कोरता अपमान छे 
\v 15  बाखीन ओगर बायोर नानला झोटा राखेती हेरेन कोरता शोभा छे, काहाकी झोटा होनिकाजे उडनीन कोरता आपाय गोयला छे 
\v 16  बाखीन ओगोर कुदु वाद विवाद कोरणे हिंडे, ती ज्यो जान लेय कि नी आमरी एने नी देवोन मोंडव्यान ओसली रीत छे 
\v 17  बाखीन जी आग्या आपतू जायीन मे तुमुक नी साहरता, इनान कोरता कि तुमरो एखठो होयने सी भोलायी नी होय, बाखीन नुकसान होयतलो छे
\v 18  काहाकी पेहेले टेमे ज्यो सोमोवततलु कि जोत्यार तुमु मोंडवीमा एकठा होयतला ती बी तुमरेमा फुट पोळतली, एने मे इनापोर कांखुर कांखुर विश्वास कोरतलु 
\v 19  काहा कि भेद भाव बी तुमरे मा जरूर होसे;इनान कोरता कि जे माणसे तुमरे मा खोरला छे चे देखनो जुवे 
\v 20  हिमी तुमु जे एक जागा मा एखटा होयला ती ज्यो प्रभू भोज खानेन कोरता नि, 
\v 21  काहाकी खानेन टेमे एक दिसराण पेहेले आपनो खानो खाय लेतलू, इना रीतीसी कुदू ते भुकलु रोहतेलु एने कुदू मोतलोबी होय जातलू 
\v 22  काय खाणे पिनेन कोरीन तुमरो घोर नि होय?नि ती देवोन मोंडोवी काजे विटव जाणतेला, एने जीदरे जुव नि होय तीणूक लाजवाडतेला?मे तुमु काजे काय कोहो?काय इनी वातो मां तुमरी बोढाई कोरो?नि, मे बोढाई नि कोरतू
\v 23  काहाकी ज्यी वात मारेंचा प्रभू जुव गोथी पुगली, एने मे तुमरेंचा बी पुगाड देदू कि प्रभू येसू जिने राती धोरावाय गोयू, रुटू लेदू, 
\v 24  एने धन्यवाद कोरीन तीनाक भाग्यु एने कोयू, ''जो मारो डील छे, ज्यो तुमरे न कोरता छे:मारी फोम कोरीन ज्योत कोऱ्या कोरु''
\v 25  इना रीतीसी चू खानेन ओवतेन प्यालू बी लेदू एने कोयू, ''ज्योत्यार ज्यू प्यालू मारा लुहीय मा नवलू कोरार छे:जोतरा कावार पिसू, ती मारी फोम कोरीन ज्योत कोऱ्या कोरु 
\v 26  काहाकी जोत्यार कोबी तुमु ज्यू रुटू खातेला एने इना प्याला मा गोथा पितला, ती प्रभून मौत काजे जोत्यार तोक चू नि आवे, प्रचार कोरतेला 
\v 27  इनान कोरता जू कुदू गोलोत रीतीसी प्रभून रुटू खाय एने तेरा प्याला मा गोथू पिये चू प्रभून डीलोन एने लिहीयोन गुनावू ठेरायसे 
\v 28  इनान कोरता मनुष्य आपणा खुदो काजे पारखे एने इना रीतीसी इना रुटामा गोथू खाय, एने इना प्याला मा गोथू पिये 
\v 29 काहीन खाणे पिनेन टेमे प्रभून डीलो काजे बी उवखे, चू इना खाना एने पिना सी आपणा खुदो पोर दोंड बी लावतेलु
\v 30  इनान वोजेसी तुमरे मा लोकेत कमजूर एने बिमार छे, एने लोकेत जोना मोरीबी गोया 
\v 31  ओगोर आपणु खुदो काजे पारेखताती दोंड नि जोड्तु 
\v 32  बाखीन प्रभू आमुक दोंड दिन आमुक शिक्षा कोरतेलु , इनान कोरता कि आपणु जोगो पुठी गुणावा नि ठेराये 
\v 33 इनान कोरता, हे भाशो, जोत्यार तुमु एखठा होयतेला ती एक दिसराण कोरता वाट जुवे 
\v 34  ओगोर कुदू भुकलु होय ती आपने घोर मा खाय लेये, जोनासी तुमरो एखठो होयनो दोंडोन वजा नि होयणो होनो रोहला वाते मे आवीन ठीक कोरिस
\c 12
\p \v 1  हे भाशो मेसेक नी लागतो कि आत्मान वरदानोनन बारामा ओंजानला रोहे 
\v 2  तुमुक मालोम छे जोत्यार तूमू दिसरा जातीन होता, ती मुकी मूर्ती पोछो जोसा चालता होता तोसात चालता होता 
\v 3  इनान कोरता मे तुमुक जोताडीन कोयो कि जू कुदु देवोन आत्मान कोहोनासी बुलतलु, चू नी कोहतलु कि कि येसू श्राप वावू नी होय; एने नी कुदू कोयतलो पवित्रआत्मान विगुर कोय सोकतलु कि येसू प्रभू छे 
\v 4  वरदान ते लोकेत भातीन छे, बाखीन आत्मा एकुत छे; 
\v 5  एने सेवा भू लोकेत भातीन छे, बाखीन देव एकूत छे, 
\v 6  एने प्रभाव शाली कार्य लोकेत भातीन छ, बाखीन देव एकुत छे, जू आखामा होर एक भातीन प्रोभाव पोयदा कोरतलु 
\v 7  बाखीन आखात लाभ पुगाडनेन कोरता होर एक जोना काजे आत्मान विजावो आपायतलो 
\v 8  काहाकी आत्मान लारे ओलोग वाते आपायली, एने दिसरा काजे तीना आत्मान अनसारे ग्यानोन वाते 
\v 9  कुदाक तिनान आत्मामा गोथू विश्वास एने कुदाक तिना आत्मासी वारू कोरणेन वोरदान अपायतलो 
\v 10  ओवी कुदा काजे सामर्थ्यान काम कोरनेन ताकोत, एने कुदा काजे भविष्य वाणी, एने कुदा काजे आत्मान पारख, एने कुदा काजे लोकेत भातीन भाषा, एने कुदाकाजे भाषान मोतलोब देखाडनेन 
\v 11  बाखीन जे आखा प्रभाव शाली कार्य एकुत आत्मा कोरतलु, एने तीनाक जो लागतलो चो वाट  देतलु
\v 12  काहाकी जिना रितीसी डील ते एक छे एने तेरा डीले लोकेत छे, एने तिना डीलोन आखा डीले लोकेत होयने पोर बी आखामेवीन एकुत डील छे, इना भातीन ख्रिस्त बी छे 
\v 13  काहाकी आखा यहुदि होय काय युनानी, काय पावोर होय काय स्वतंत्र एकुत आत्मान लारे एक डील होयनेन कोरता बाप्तिस्मा लेदु, एक आपणु आखा काजे एकुत आत्मा पिवाडी 
\v 14  इनान कोरता कि डीलोमा एकुत डील नी बाखीन लोकेत छे 
\v 15  ओगोर पाय कोहे, ''मे हात नी होय, इनान कोरता डीलोन नी होय, ''ती काय चू इना वोजेसी डीलोन नी होय 
\v 16  एने ओगोर कोदी कांटो कोहे, ''मे डूवू नी होय, इनान कोरता डीलोन नी होय ती काय चू इनान वोजेसी डीलोन नी होय? 
\v 17  ओगोर आखो डील दुवूत रोहतू ती सोमोवनो कां होयतो? ओगोर आखो डील कानटो रोहतो, ती सुंगणो कां होयतो? 
\v 18  बाखीन छाचलीन देव डीलोन आपणा इच्छान अनुसारे एकएक बोनावीन डीलो मा मेक रोयू 
\v 19  ओगोर मे एकुत डील रोह्तु, ती डीले कां रोहता? 
\v 20  बाखीन हिमी डीले ते लोकेत छे, बाखीन डील एकुत छे
\v 21  डूवा हातो काजे नी कोय सोकतला, मेसेक तारी जरुरत नी होय, ''एने नी पायो काजे कोय सोकतलु, ''मेसेक तारी जरुरत नी होय''
\v 22  बाखीन डीलोन चे डीले जे दिसरा गोथा कोमजूर लागते ला, घोणा जरूरतन छे; 
\v 23  एनी दीलोन जिना दिलोणु काजे आपणु मोनोन लायक  नि सोमजते ला तीणूक आपणु जादा मानतेला; एने आपणूक सुबतेलो डीले ओवी बी घोणा शोभा वावो बोन जातलो;
\v 24  ओवी बी आपनो सुवावा डीलोक तींदरी जरुरत नि होय बाखीन डील काजे ओसो बोआव देतलू छे कि जिना डीलोकाजे नावोन घोट होती तीनाकाजे ओवी बी मानजोडे
\v 25  काहाकि डीलोमा फुटते पोडे, बाखीन डीले एक दिसरान बोराबर चिंता कोरे 
\v 26  इनान कोरता ओगोर एक डील तोकलीत झेले, ती आखा डीले तेरेपुठी तोकलीत झेलतला; एने ओगोर एक डीलोन बोढाइ होयतली, ती तेरे पुठी आखा डीले ख़ुशी कोरतला 
\v 27  इनान कोरता तुमु आखा मेवीन ख्रिस्तान डीले छे एने ओलोग ओलोग तेरा डीले छे' 
\v 28  एने देवोन मोंडळीमा मे ओलोग ओलोग मानसोक नेमलु छे: पेहेले प्रेरीत दिसरु भविष्य कोरता, तीसरु शिक्षक, ओवते सामर्थ्यान काम कोरणे वावा, ओवी आरगाई आपने वावा, एने एहेसान कोरणे वावा एने शास्त्र पावणे वावा एने होर एक भातीन भाषा बुलने वावा 
\v 29  काय आखा प्रेरित छे? काय आखा भविष्य कोरता छे? काय आखा सुवार्ता आपने वावा छे? काय आखा सामर्थ्यान काम कोरणे वावा छे? 
\v 30  काय आखा आरगायी आपनेन वरदान जोडलो छे? काय आखा होर एक भातीन भाषा बुलतला? 
\v 31  काय आखा ओलोग ओलोग भाशान पारख कोरतला? तुमु मोटा गोथा बी मोटा वोरदानोन हेरो मा रोहू बाखीन मे तुमुकाजे ओवीबी आखा गोथी वारली वाट देखाडो
\c 13
\p \v 1  ओगोर मे मानसोमा पुठी सोरगोदुतोन बुलीन बुलो एने मोंग नी कोरो, ती ठम ठम वाजणे वावो पीतवो, एने झनझन वाजणे वावी झांज छे 
\v 2  ओवी ओगोर मे भविष्य वाणी कोर सोको, एने आखा भेद एने आखा भातीन ग्यान काजे सोमजो एने मेसेक यांतोक विश्वास छे कि बोयळा काजे छेटू कोर दिस, बाखीन मोंग नी कोरे, ती मे काही बी नी होय 
\v 3  ओगोर मे आपनो आखो धोन गोरीबो काजे खावाळ दिस, नीती आपनो डील आगठू धोपाळनेन कोरता आपदिस, एने मोंग नी कोरो, ती मेसेक काहीबी फायडू नी होय 
\v 4  मोंग धीर धोरतली छे एने गीनायी छे; एने मोंग हेवा नी कोरतली; मोंग आपनी खुदोन बोढायी नी कोरतली, एने फुगतली नी, ची गैर शिस्त नी रोहतली,  
\v 5  ची नियम नी तोडतली, नी खुदोन भोलाई नी कोरतली, झूलवायतली नी भुंडो नी मानतली 
\v 6  भुंडला कामोसी खुश नी होयतली, बाखीन खोरला सी खुश होयतली 
\v 7  ची आखा वाते सोहोतली, आखा वातोन पोरोख कोरतली, आखा वातोन विश्वास कोरतली, आखा वातोन धीर धोरतली 
\v 8  मोंग कोबी टोवतली नी; भविष्य वाणी होसे ती सोर जासे; भाषा होसे ती सोर जासे; ग्यान होसे ती खोतोम होय जासे; 
\v 9  काहा कि आमरो ग्यान आधरीतो छे; एने आमरी भविष्य वाणी आदरीती; 
\v 10  बाखीन जोत्यार आखो पुरो ज्यो आवसे, ती आधरीतो जो छे जो खोत्म होय जासे 
\v 11  जोत्यार मे नानलुपुऱ्यान तोसो मोन होतु, ती मे नानला पुऱ्यान तोसो मोन होतो पुऱ्यान तोसी सोमोज होती; बाखीन जोत्यार शहाणू होय गोयो ती पुऱ्यान तोसी वाते छुळ देदू 
\v 12  हिमी आपणु आरसामा झीजवायलो देखायतलो; बाखीन तिनी टेमे आमने सामने देखसे; इनी टेमे मारा ग्यान आदलो छे, बाखीन तिनी टेमे ओसो पुरी रितीसी उवखतीस जोसू मे उवखाय गोयलु छे 
\v 13  बाखीन हिमी विश्वास, आशा, मोंग ज्यो तीनु टेकनेवावी छे, पुन इनामा गोथी आखान मोटी मोंग छे 
\c 14
\p \v 1  मोंगोन तोसु कोरु, एने आत्मान वरदानो भी धुंद मा रोहू, विशेष भविष्यवाणी कोरु 
\v 2  काहाकी जू अन्य भाष्या मा वात कोरतलु चू मानसोन पुठी नी बाखीन देवो पुठी वात कोरतलु; इनान कोरता कि तेरी वाते कुदू नी सोमजतलु, काहाकी चू भेदोन वाते आत्मामा भोराईन बुलतलु 
\v 3  बाखीन जू भविष्य वाणी कोरतलु, चू मानसोन बोढती एने उपदेश एने शांतीन वाते कोहतलु 
\v 4  जू अन्य भाषामा वात कोरतलु चू आपनीत खुदोन बोढती कोरतलु; बाखीन जू भविष्य वानि कोरतलु चू मोंडविन बोढती कोरतलु 
\v 5  मारी इच्छा छे कि तुमु अन्य भाषामा वाते कोरु बाखीन इना गोथो ज्यादा ज्यो वारू लागे कि भविष्यवाणी कोरु; काहाकी अन्य भाषा बुलने वावू मोंडविन बोढतीन कोरता भाषान मोतलोब नी देखाळे ती भविष्य वाणी कोरणे वावू तीनासी मोटू छे
\v 6   इनान कोरता हे भाशो; ओगोर मे तुमरेन चां आवीन अन्य भाषामा वाते कोरो एने विजावान नीती ग्यानोन नीती भविष्य वाणीन नीती उपदेशोन वाते तुमुक नी कोयो ती मारजुव गोथू तुमुक काय फायदु होयसे? 
\v 7  इना रितीसी ओगर जीनामा जीव नी होय ओसली चीजे बी जीनामा गोथी ओवाज निकवतउ छे, जोसी पाववी नीती बिना वाजतलो चो कोसो पारखायतलो? 
\v 8  एने ओगोर कर्णान ओवाज चुखो नी होय, ती कून लोढाइन कोरता तीयारी कोरसे? 
\v 9  ओसात तुमु भी ओगोर जीभोमा गोथा चुखो चुखो वात नी कोरे, ती जो काहीन कोवायतलो छे चो कोसो सोमजाय जासे? तुमु ते होवा मा वाते कोरणे वावा ठेरायसु 
\v 10  जोगोमा कोतरा भातीन भाषा काहाणी होय, बाखीन तिंदरेमा गोथा काहाना बी बिना मोतलोबोन नी रोहे 
\v 11  इनान कोरता ओगर मे काहाणी भाषान मोतलोब नी सोमझो, ती बुलने वावान नोजोरमा पोरदेश वावू ठेरसे 
\v 12  इनान कोरता कि तुमु बी जोत्यार आत्मान वरदानोन आशामा रोहे, ती ओसी कोशिश कोरु कि तुमरा वर दानोन बोढतोसी मोंडविन बोढती होये 
\v 13  इनान वोजेसी ज्यू अन्य भाषा बुले, चू प्रार्थना कोरणे कि तेरो मोतलोब भी जान लेसे 
\v 14  इनान कोरता ओगर मे अन्य भाषामा प्रार्थना कोरो ती मारी आत्मान प्रार्थान कोरतली बाखीन ओकोल काम नी कोरतली 
\v 15  आखरी काय कोरनो जुवे? मे आत्मामा भोरायीन बी प्रार्थना कोरिस, एने ओकोलसीबी प्रार्थना कोरिस; मे आत्मामा भोरायीन गावीस, एने ओकोलसी बी गावीस 
\v 16 नी ती हिमी आत्मामात धन्यवाद कोरिस, ती ओवते अज्ञान छे तारा धन्यवाद पोर आमेन कोसा कोहसे? काहाकी चे नी जाणतला कि तुकाय कोर रोयू? 
\v 17  तू ते वारला भातीन धन्यवाद कोरतलु, बाखीन दिसरान बोढती नी होयतली 
\v 18  मे आपणा देवोन धन्यवाद कोरो, कि तुमरे गोथू जादा अन्य भाषामा बुलतलु 
\v 19  बाखीन मोंडविन अन्य भाष्यामा दोस होजार वाते कोहनेसी ज्यो मेसेक ओवीबी वारू जाणायतलो कि दिसरा काजे शिकाळनेन कोरता ओसली पाचुत वाते कोये 
\v 20  हे भाशो, तुमु समजनेमा नानला पुऱ्या मा बोणु: बुराई मा ते नानला पुऱ्या रोहू बाखीन सोमोजनेमा शहाना बोणु
\v 21  नियम शास्त्रामा लिखलो छे कि प्रभू कोहतलु, ''मे अनजानला भाषा बुलने वावानलारे एने पारखा मुखोन लारे इना मानसोन साते वाते कोरिस तेभी चे मारी नी सोमवे'' 
\v 22  इनान कोरता अन्य भाषा विश्वासीन कोरता नी, बाखीन बिना विश्वसीन कोरता निशाणी छे; एने भविष्य वाणी बिना विश्वासीन कोरता नी, बाखीन विश्वासीन कोरता चिन्ह छे 
\v 23  आखरी: ओगर मोंडवी एक जागे एखठी होये; एने आखान आखा अन्य भाषा बुलने, एने बारथे वावा एने अविश्वासी माणसे माहाय आवलाग ती चे काय तुमुक गांडा नी कोहसे? 
\v 24  बाखीन ओगर भविष्य वाणी कोरणे बाज गोया, एने कुदू अविश्वासी निती बारथे वावा माणसे माहाय आव लागे,ती आखा तीणूक गुणावा ठेरावसे एने पारखी लेसे;
\v 25  एने तिंदरा भेद सामने एने जेत्यार चू उपळू पोळीन द्वोकाजे नोमोस्कार कोरसे एने मान लेसे कि छाचलीन देव तुमरा इचमा छे 
\v 26  इनान कोरता हे भाशो, काय कोरनो जुवे? जोत्यार एकठा होयतला, ती एकोत दिलमा भजन नीती उपदेश नीती अन्य भाषा नीती विजावो नीती अन्यभाशान मोतलोब देखाळ रोहतलु आखो काहीन आत्मान बोधायीन कोरता होयनो जुवे 
\v 27  ओगर अन्य भाषामा वाते कोरनो होय ती दुय नीती लोकेत होय ती तीन जोना वार वाऱ्या बुलू, एने एक जोणु मोतलोब कोहू 
\v 28  बाखीन ओगर मोतलोब कोहनेवावू नी होय, ती अन्य भाषा बुलने वावा मोंडवीमा हुगा रोहू, एने आपणा मोनसी एने देवो पुठी वाते कोरु
\v 29  भविष्यकोरता मा गोथा दुयनीती तीन जोना बुलू एने बाकी माणसे तिंदरा वचन काजे उवखे 
\v 30  बाखीन ओगोर दिसरापोर जू बोसगोयू काहीन देवोन विजावो होय ती पेहेलु हुग रोयजाय 
\v 31  काहाकी तुमु आखा एकएक कोरीन भविष्य वाणी कोर सोकतला, काहाकी आखा सीके एने आखाक शांतीजोळे 
\v 32  एने भविष्य कोरताण आत्मा भविष्य कोरताण आधीनमा छे 
\v 33  काहाकी देव गडबड वावू नी होय, बाखीन शांतीन देव छे जोसा पवित्र मानसोन आखा मोंडव्या छे
\v 34  बायरा सोभामा मोंडवीमा हुगा रोहे, काहाकी तीणूक वाते कोरनेन आज्ञा नी, बाखीन अधीनतामा रोहनेन आज्ञा छे, जोसो नियम शास्त्रामा लिखलो छे 
\v 35  ओगर तीणूक काहीन शिकनेन इच्छा होय, ती घोरमा आपणा आपणा पाहणा काजे पुछु, काहाकी बायरीन मोंडवीमा वात कोरनेन लाजवायनेसारखो वात छे 
\v 36  काय देवोन वोचोन तुमरे गोथो निकोवलो छे? नीती निस्ता तुमरेन चां तोक पुगलो छे? 
\v 37  ओगर कुदू माणूस आपणा खुदोकाजे भविष्य कोरता निते आत्मिक जन सोमजे, ती ज्यो जान लेवू कि जे वाते मे तुमुक लिखो, चे प्रभून आग्या छे 
\v 38  बाखीन ओगोर कुदू ज्यो नी माने, ती तीणूक भी मा माणू
\v 39  आखरी: हे भाशो भविष्यवाणी कोरनेन आशामा मा रोहू एने अन्य भाषा बुलनेसी मोना मा कोरु 
\v 40  पुन आखी वाते शिस्त एने वारली रितीसी होयने देवू
\c 15
\p \v 1  हे भाशो हिमी मे तुमुक चाते सुवार्ता प्रचार देखाडो जो पेहेले सोमवाड देदलू छे,जीनाक तुमु स्वीकार बी कोरलेदला होता एने जिना मा तुमु पाका बी छे 
\v 2  हीनान लारे तुमरू उद्धार बी होयतेलु छे, कोदी तिना सुवार्ता काजे जो मे तुमुक सोवाडलु होतू फोम कोरतेला छे; नी ती तुमरो विश्वास कोरनो वायबार होयो 
\v 3  इनान वोजेसी मे आखान पेहेले तुमुकाजे चीत वात पुगाळ देदू, जी मारेंचा पुगाळतली होती, कि पवित्र शास्त्रान वोचोनोन अनुसारे ख्रिस्तआमरो पापोन कोरता मोरगोयू 
\v 4  एने गाळाय गोयू एने पवित्र शास्त्रान वोचोनोन अनुसारे तिसरे दाहळे जीव उठ्यू 
\v 5  एने कैफा काजे तोत्यार बारा जोना काजे दिखाय पोड्यू 
\v 6  फिर पोछू चू पाचसोव सी जादा भाशो काजे एकसाथ सी देखाय पोड्यू, जीनामा गोथा जादात हिमीतोक जीवतला छे बाखीन काहानास मोरगोया 
\v 7  पोछू चू याकोब काजे देखाय पोड्यू तोत्यार आखाप्रेरीतो काजे देखाय पोड्यू 
\v 8  आखान ओवते मेसेकाजे बी देखायू पोडयु, ज्यो माणू कोम दाहडान पोयदा होयलु छे 
\v 9  काहाकी मे प्रेरीतो मा आखा गोथू नानलु छे, बाखीन प्रेरित कोवाडनेन लायक बी नी होय, काहाकी मे देवोन मोंडव्या काजे तोकलीफ आप्यू 
\v 10  बाखीन मेजू कायबी होसे, देवोन दोयासी छे हेरी दोया जी मारपोर होई, चो वायबार नी होयो; बाखीन मे हिमी आखा गोथू बोधीन कोष्टो बी कोऱ्यु: तीबी ज्यो मारे भूनी गोथो नीहोयो बाखीन देवोन दोयासी जो मारपोर होतो 
\v 11  इनान कोरता जुव मेछे, जुवे चे छे, आमु ज्योत प्रचार कोरतेला छे,एने इना पोर तुमु बी विश्वास कोऱ्या 
\v 12  इनान कोरता जोत्यार कि ख्रीस्तोन प्रचार कोराय जातलो छे कि चू मोरला मा गोथू जीव उठ्यू, ती तुमरे मा गोथा कोतरा कोसा कोहतेला छे कि मोरलान पोछो उठनो होयीच नि?
\v 13  कोदी मोरलान पोछो उठनो होईच नि, ती ख्रिस्त बी नि जीव उठ्यू;
\v 14  एने कोदी ख्रिस्त नि जीव उठ्यू, ती आमरो प्रचार कोरनो बी वायबार छे, एने तुमरू विश्वास बी वायबार छे
\v 15  नीती आमु देवोन झुटा गोवा ठेराये; काहाकी आमु देवोन बारामा ज्यी गोवायी आप्या कि चू ख्रिस्त काजे जीवाड देदू, कोदी नि जीवाड्यू कोदी मोरला नि जीव उठते ला 
\v 16  एने ओगोर मोरला नि जीव उठे ती येसू बी नि जीव उठ्यू; 
\v 17  एने ओगोर येसू बी जीव उठ्यू, ती तुमरू विश्वास बी वायबार छे, एने तुमरू हिमी तोक आपणा पापो मा फसनो छे
\v 18  एने ओवी जे ख्रिस्त मा मोर गोयला छे , चे बी खतोम होय गोया 
\v 19  ओवी आपणु इना जीवनो मा ख्रिस्त मा आशा मेके ती आमु आखा मानसो मा गोथा जादा अभागा छे  
\v 20  बाखीन छाचलीन येसू मोरला मा गोथू जीव उठलु छे, एने जे मोर गोयला छे तीनु मा चू पेहलो फोव बोन्यू   
\v 21  काहा कि जोत्यार मानसोन लारे मोरोन आव्यो ती मानसोन लारे मोरोन पोछो जीव उठनेन आव्यो 
\v 22  एने जोसा आदामो मा आखा मोर गोयला, तोसाच ख्रिस्त मा आखा जीवाड देसे
\v 23  बाखीन होर एकान आपणा-आपणा वाडी पोर पेह्लो फोव येसू, ओवतेन येसून आवने पोर तेरा माणसे 
\v 24  तेरे आवनेन आखरी सोर जासे, तिनी टेमे आखा राजाधिराज एने आखो अधिकार एने सामर्थ्यान खतम कोरीन राज्या काजे देव बासोन हातो मा सोप देसे 
\v 25   काहा कि जोत्यार तोक चू आपणा दुष्मोनो काजे आपणा पायो तोवे नि लावे तोत्यार टोक तेरो राज कोरनो जरुरी छे 
\v 26  आखान आखरी दुष्मोन खतोम कोराय जासे, चो मोरोन छे
\v 27  काहाकी ''देव आखो काय तेरे पायो तोवे कोर लेदलू छे, ''बाखिन जोत्यार चू कोहे कि आखो काय तेरी हातोमा आप देदला छे, ती प्रत्यक्ष चो भी जो आखो तेरे हाते आप देदो, चू खुद ओलोग रोहे, 
\v 28  एने जोत्यार आखो काय हेरा आधीन होय जासे, ती पुऱ्यु खुद बी हेरे ओढीन होय जासे, जू आखो काय हेरे ओढीन कोर देदु, काहाकी आखामा देवूत आखोकाय छे 
\v 29  नी ती जे माणसे मोरलान कोरता बाप्तिस्मा लेतला छे चे काय कोरसे? कोदी मोरला जीव उठतेला नी ती पो छो काय हिंदरेन कोरता बाप्तिस्मा लेतला छे? 
\v 30  एने आमु बी काहा होर एक घोडी जोखीम मा पोडता रोहतला छे
\v 31  हे भाशो, मेसेक हीना घोमोंडोन शोपोत जो आमरा येशू ख्रिस्तोमा मे तुमरे बारामा कोहो कि मे दाहडीन मोरतलु 
\v 32  कोदी मे मनुष्यान रीतीपोर इफिसमा बोयडा मायला जोनावोरोसी लोढायू ती मेसेक काय लाभ होयू? कोदी मोरला जीवाडाय नी जासे, ''ती आवू, खावू- पिवू, काहाकी वाहनेते मोरीत जासू ''
\v 33  धुकू मा खावू, ''भुंडली सोंगोती वारला चरित्र काजे बिगाडतली छे'' 
\v 34  धों वान कोरता जाग उठू एने पाप माकोरू; काहाकी काहानास ओसा छे जे देवोकाजे नी जानतला नी तुमुक जाणतला मे तुमुक लाजवाडने कोरता कोहो 
\v 35  हिमी कुदू ज्यो कोह्से, ''मोरला काहाना रीतीसी जीव उठतला छे, एने काहाणला डीलो साते आवत ला छे? ''
\v 36  हे बिना दिमाक वावा! जो काय तू वेरतलु छे, तोत्यार तोक चो नी मोरे जीवाडाय नि जातलो 
\v 37  एने जोतू वेरतउ चो डील नी जो पोयदा होयने वावो छे बाखीन निवो दाना छे, जुवे गोहून जुवे काहानला ओनाजोन 
\v 38  बाखीन देव आपनी इच्छान अनसारे हिनाकाजे डील आपतलु छे, एने होर एक बीज काजे तेरो विशेष डील 
\v 39  आखो डील एकसारखो नी होय: मोनुश्यान डील दिसरो छे, जीनावरोन डील दिसरो छे; चींलान डील दिसरो छे; माच्छा न डील दिसरो छे 
\v 40  स्वर्गीय डील छे एने पवित्र डील बी छे बाखीन स्वर्गीय डीलोन तेज दिसरो छे, एने पवित्रोन दिसरो 
\v 41  दाहळान तेज दिसरो छे, चांदोन तेज दिसरो छे, एने चांदन्यान तेज दिस रो छे, (काहाकी एक चांद न्या सी दुसरी चांदनीन तेज सी जागू छे)
\v 42  मोरलान जीव उठ्नो बी ओसोत छे डील नाशोन दोषामा वेराय जातलो छे एने ओविनाशीन रूपमा जीव उठतलु छे 
\v 43  चो बिना आदोर साते वेराय जातलो छे एने तेजोन साते जीव उठतलो छे; बिना ताकोत वावा साते वेराय जातलो छे एने सामर्थ्या साते जिव उठतलो छे 
\v 44  स्वभाविक डील वेराय जातलो छे, एने आत्मिक डील जीव उठतलो छे: जोत्यार कि स्वाभाविक डील छे, ती आत्मिक डील छे 
\v 45  ओसोत लिखलो बी छे, कि ''पेहेलू मनुष्य मोतलोब आदाम जीवतलु जोनावोर बोणु'' एने आखरी आदाम, जीवन आपने वावू आत्मा बोन्यू
\v 46  बाखीन पेहेले आत्मिक नी होतु बाखीन स्वाभाविक होतु, एरेन ओवतेन आत्मिक बोन्यू 
\v 47  पेहेले मोनुष्य धुवान होतु; दिसरू मोनुष्य सोरगोन छे 
\v 48  जोसू चू धुवान होतु, तोसोच चे बी छे ज्यू धुवान छे; एने जोसू चू सोरगोन छे, तोसुच चू बी छे जू सोरगोन छे 
\v 49  एने जोसा आमुबी हेरो रूप ली लेदा जू धुवान होतु तोसोच तीना सोरगोन वावान बी रूप ली लेसू 
\v 50  हे भाशो, मे ज्यो कोहो कि मास एने लुही देवोन राज्योन अधिकारी नी होय सोकतला, एने नाश वावू अधिकारीन अविनाशीन अधिकारी होय सोकतलु छे 
\v 51  देखू, मे तुमरे पुठी भेदोन वात कोहो: आमु आखानी सुवसु बाखीन आखा बोदली जासू, 
\v 52  एने ज्यो टेम भोर मा, पापण्या लागाडतेत आखरी तुतारी फुकतूत होसे काहाकी तुतारी फुकाय जासे मोरला ओविनाशी दोषाम उठाय जासे, एने आमु बोदली जासू 
\v 53  काहाकी गोरोज छे कि ज्यो नाश वावो डील ओविनाश काजे पेहेरले एने ज्यो मोरने वावू डील नी मोरने वावा काजे पेहेर ले
\v 54  एने जोत्यार ज्यो नाश वावो बिना नाश वावाकाजे पेहेर लेसे, एने ज्यो मोर्ने वावान नी मोरने वावा काजे पेहेरलेसे, तोत्यार ज्यो वोचोन ज्यो लिखलो छे पुरो होय जासे: जय मोरोन काजे गिव गोयो 
\v 55  हे मोरोन, तारो जय कां रोयू? हे मोरोन, तारो नांगी कां रोयू? ''
\v 56  मोरोनोन नांगी पाप छे, एने पापोन ताकोत नियम शास्त्र छे 
\v 57  बाखीन देवोन धोन्यो वाद होये, जू आमरा प्रभू येसू ख्रीस्तोन लारे आमुकाजे जयवंत कोरलु छे 
\v 58  इनान कोरता हे मारा मोंगावा भाशो, पाका एने जागेत रोहू, एने प्रभून कामोमा आखामा बोढ्ता जावू, काहाकी ज्यो जाणतला छे कि तुमरो कोष्टो वायबार नी होय 
\c 16
\p \v 1  हिमी तिना दानोन बारा मा जो पवित्र मानसोन कोरता कोरतला जोसी आग्या मे गलतीन मोंडवी काजे आप्यू, तोसाच तुमु बी कोरु 
\v 2  हाप्तान पेहेले दाहाडे तुमरे मायला होरेक आपनी कोमायोन पोयश्यान अनसारे काहीन आपनो जुवे मेकरोयू कि मारे आवने पोर दान नि कोरनो पोळे 
\v 3  एने  जोत्यार मे आविस, ती जीनाक तुमुकाजे जुवे तीनाक तुमु काजे मे चींठी आपीन मुकली दिस कि तुमरो दान यरूशलेममा पुगाड दे 
\v 4  एने मारो बी जाणो उचित होयो, ती चे मारे साते जासे 
\v 5  मे मकीदुनीया जायीन तुमरेन चां आविस, काहाकी मेसेक मोकीदुनीया जायीन जाणोत पोडसे 
\v 6  बाखीन शक्य छे कि तुमरेन चात रोय जाम एने सेवान दाहडा तुमरेनचात निकावीस, ओवतेन मेसेकाजे जां जाणो छे चां मेसेकाजे पुगाद देजू 
\v 7  काहाकी मे हिमी वाटीपोर तुमरे पुठी मेवायने नी हिंडतू; बाखीन मेसेक आशा छे कि कोधी प्रभुक जुवे ती काहीन टेमे तोक तुमरे साते रोहीस 
\v 8  बाखीन मे पिंते कुस्तक इफिस मा रोहीस, 
\v 9  काहाकी मारेन कोरता चां एक मोटलो ओवी कामोन झोपलु उघाडलु छे, एने विरोधी जादाच छे 
\v 10  कोधी तिमथी आव लागे, ती देखजू कि चू तुमरेंचा हिंमत सी रोये;काहाकी चू मारेसारखू प्रभून काम कोरतेलु छे 
\v 11  इनान कोरता कुदू तीनाकाजे विटव सोमजेता झुनी, बाखीन तीनाक ख़ुशी मा इंखुर पुगाड देजू कि मारेंचा आवलागे:काहा कि मे तेरी वाट जुव रोयु कि चू भाशो साते आवे
\v 12 भाष अप्पूलोस काजे मे जुदू रावन्या कोऱ्यु कि तुमरेंचा भाशो साते जाय;बाखीन चू इनी टेमे जानेन काय बी इच्छा नि कोऱ्यु, बाखीन जोत्यार टेम जोडसे तोत्यार आव लागसे 
\v 13  जागता रोहू, विश्वास मा पाका रोहू, मानसो सारखा रोहू, ताकतवान बोणु 
\v 14  जो काय कोरु मोंगसी कोरु 
\v 15  हे भाशो, तुमु स्तेफोनोन घोराना काजे जानतला छे कि आख्यान पेहेलो फोव छे, एने पवित्र मानसोन सेवान कोरता तीयार रोहतला छे 
\v 16  इनान कोरता मे तुमुकाजे विनंती कोरो कि तुमु ओसलान आधीन रोहू, बाखीन होरएकोण जो इना कामोमा कोष्टा वावा एने सोहोकारी छे 
\v 17  मे स्तेफन एने फुर्तूनास एने अखयीकुसोन आवनेसी खुश छे, काहाकी चे तुमरी घोटी काजे पुरो कोरला छे 
\v 18  चे मारी एने तुमरी आत्मा काजे आराम आपला छे, इनान कोरता ओसला काजे माणू
\v 19  आसियान मोंडव्यान भूनी गोथो तुमुकाजे नोमोस्कार; अक्वीला एने प्रीस्कान एने तिंदरा घोरोन मोंडव्या बी तुमुकाजे प्रभू मा जादा जादा नोमोस्कार! 
\v 20  आखा भाशोन तुमु काजे नोमोस्कर पवित्र गुवासी आपोस मा नोमोस्कार कोरु 
\v 21  मे पौलोसोन खुदोन हाते लिखलो नोमोस्कार 
\v 22  कोदी कुदु प्रभूसी मोंग नी राखे ती चू शापित होये हे आमरा प्रभू, आव!
\v 23  प्रभू येसून दोया तुमरे पोर होयती रोहे 
\v 24  मारो मोन ख्रिस्त येसूमा तुमरे आखा साते रोहे आमेन
