\id MRK - Soriyali New Testament
\ide UTF-8
\rem Copyright Information: Creative Commons Attribution-ShareAlike 4.0 License
\h मरकुस
\toc1 मरकुस का सुसमाचार
\toc2 मरकुस
\mt1 MARK
\mt1 मरकुस
\is1 भूमिका
\ip मरकुस द्वारा लिखीना का सुचमाचार में यीशु मसीह स अधिकार- सम्पन्न और काम करन वाला आदमिका रूप में दर्शायी ग्योछ। उको अधिकार उकी शिक्षाउन में, दष्टात्आतन में उको अधिकार ,और लोगून को पाप माफ करन खिन प्रगट भ्योछ। ये यीशु अपूनास 'आदिमोको च्योलो कुनान' मरकुस यीशु का वचन और शिक्षान में नै बल्कि उनारा कामून में ज्यादा जोर दिछो।
\iot रूप-रेखा
\io1 सुसमाचार की शुरूवाद 1:1-13
\io1 गलील में यीशु की जनसेवा 1:14--9:50
\io1 गलील भटे यरूशलेम तक यात्रा 10:1-52
\io1 यरूशलेम में आखरी हप्ता 11:1---15:47
\io1 यीशु को ज्यून हूनो 16:1-8
\io1 यीशु को ज्यून हुना का बाद दिखाई दि और स्वर्ग खिन जानो 16:9-20
\c 1
\s यूहन्ना बपतिस्मा दिनवालाको प्रचार
\r (मत्ती 3: 1-12; लूका 3: 1-18; यूहन्ना 1:19-28)
\p
\v 1 यो परमेश्‍वरको पुत्र यीशु मसीकी निकी खबरकि सुरुवात छ:।
\v 2 जस यशायाह भविष्यद्वताका किताब में लिख राखछ्य, देखा मैं अपूनो दूतस त्यारा अघिल भेजछू, जो तैखिन बांट सुधारोलो।
\v 3 जंगल में धद्यूनवालाकि आवाज सुणाई दिनमेरोछ्य कि प्रभुको बांट तैय्यार करा, और उको बांट सीदो करा।
\v 4 यूहन्ना नामोको एक आदिम परचार करन लागछ्य। उले क्‍योछ, "अधर्मका बॉटस छोड़िभेरन अपनास धर्मका बॉट में ल्‍यून खिन मन फिराओ और बपतिस्‍मा (जो पानिकि एक रसम हुछी) ल्हीभेरन शुद्ध हो।
\v 5 सॉर यहूदा प्रदेश और सबै यरुशलेम में रूनवाला लोग यहून्नाका पास आयान, और उन लोगूनले यो मानभेरन कि हम पापि छ:, यूहन्ना का हातले यर्दन नदी में बपतिस्‍मा लीछ।
\v 6 यूहन्ना ऊंटका बालूनका कपाड़ा पैनछ्यो, अपून कमर में चमड़ाक पट्टा बादछ्यो, पिटींग और जंगली मौ खांछ्यो।
\v 7 और यो परचार करछ्यो , "म्‍यार बाद जो ऊनवालो छ:, उं मै है ज्यादा शक्तिमान छ: कि मै इसो लाकारीको ले न्हातिनूं कि उनार जूताका फितास खोलि सकूं।
\v 8 मैले त तुमून पानिको बपतिस्‍मा दीछ। लेकिन उन तुमून परमेश्‍वरका पवित्र-आत्‍माले बपतिस्मा द्याल।
\s यीशुको बपतिस्मा और परिक्षा
\r ( मत्ती 3: 13- 4:11 ; लूका 3: 21, 22; 4:1 -33)
\p
\v 9 "उ दिनूनका बीच में यीशुले गलीलका नासरत गौ भटे आभेरन यरदन नदी में यूहन्नाका हातले बपतिस्‍मा लीछ।
\v 10 और जब यीशु पानि भटे भ्‍यार निकल्‍यान, उ बखतैं उनूखिन स्‍वर्ग खुलि ग्यो और उनुले परमेश्‍वरकि आत्‍मास कबुतरका समान अपून में उतरून देखिछ्य।
\v 11 और स्‍वर्ग भटे यो अवाज सुणाई दीछ, "तैं मेंरो लाड़िल च्‍योलो छ,: तैंस देखिभेरन मै भौतैं खुशि छूं!"
\v 12 तब उ बखतैं पवित्र आत्‍माले यीशुस जंगल का तरफ भेजछ्य।
\v 13 यीशु चालीस दिन तलक जंगल में रयान। और वां शैतानले उनेरि परिक्षा लीछ, और उन जंगली जानवरूनका दगाड़ा रयान और स्‍वर्गदूत उनेरि देख-भाल करछ्य।
\s यीशुका सेवाक कामूनकि शुरूवाद
\r (मत्ती 4: 12- 17; लूका 4: 14-15)
\p
\v 14 यूहन्नाका पकड़ाई जानाका बाद यीशु गलील देश में आभेरन परमेश्‍वरका राज्यक निकी खबरैकि परचार करन लाग्‍यान।
\v 15 उले लोगूनथैं क्‍योछ, "परमेश्‍वरको राज्‍यक बखत नजिक आग्योछ। अधर्मका बाट छोड़िभेरन निकी खबर में विश्‍वास करा!"
\s मछुवारान बुलाई जानो
\r (मत्ती 4: 18- 22; लूका 5: 1-11)
\p
\v 16 जब यीशु गलीलका समुद्रका किनॉर-किनार भटे जानमरेछ्या तब उनुले शिमौन और अन्द्रियास नामोको द्वी भाईन देखछ्य, जो समुद्र में जाल खितूनमरेछ्या। किलैकीं उन मछुवारा छ्या।
\v 17 यीशुले उनून बुलाभेरन क्‍योछ, "तुम म्‍यार दगाड़ आ! जस तुम मॉछान पकड़ छा; उसो मै तुमून लोगून पकड़नवाल बनूल।“
\v 18 तब उन एकदम अपूनि-अपूनि जालून छोड़िभेरन यीशुका दगाड़ न्‍हैग्‍या।
\v 19 और थ्वाड़ा अघिल बड़िभेरन यीशुले जब्दीका च्याला याकूब और उक भाई यूहन्‍नास नाव में अपूनि जाँलैस ठिक करन देखछ्य।
\v 20 एकदम यीशुले उनुस बुलाछ। और उन अपून बबास मजदूरूनका दगाड़ नाव में छोड़िभेरन उक पछिल होलियान।
\s भुत लागिनाको आदिमीस चंगो करन
\r (लूका 4: 31-37)
\p
\v 21 तब उन कफरनहूम नगर में पुजियान। और अरामाका दिन यीशु सभा-घर में जाभेरन परमेश्‍वरका बातुनको परचार करन लाग्‍यान।
\v 22 लोग यीशुक उपदेश सुणिभेरन दंग रैग्या, किलैकीं यीशु दुसॉर धर्म गुरूनका समान नैं, लेकिन- अधिकारीनका नायाति उनुस उपदेश दिनमरेछ्या।
\v 23 उई बखतैं उनारा सभा-घर में एक आदिम छ्यो, जो भूताका बश में छ्यो।
\v 24 उले जोर-जोरले चिल्लाभेरन क्‍योछ, "ओ नासरी यीशु, तुमून हमुथै कि काम? तुम हमून बरबाद करनाका कारण ऐर्योछा? मै जाणछू कि तुम परमेश्‍वरका भेजिनाका पवित्र जन छा।
\v 25 तब यीशुले ऊस डांटिभेरन क्‍योछ, "चुप रौ! और यो आदिम में भटे भ्‍यार निकल जा।
\v 26 "तब भूत उ आदमीस जोरले मरोड़भेरन, चिल्लाट करभेरन, उंमे भटे भ्‍यार न्‍हैग्यो।
\v 27 यो देखिभेरन सबै लोग भौतै दंग होभेरन, एक-दुसरथैं पुछन लाग्‍यान, "यो कि बात छ:? यो तै अधिकारले नया किसमक उपदेश दिनमरेयोछ। यीशु भूतून ले हुकुम दिंछ और भूत उनोरो हुकुमस मान्‍नान!”
\v 28 और जब उनुले सुणछ्य शमौनकि सॉसूस भौत जर आर्योछ। र इसीकैं यीशुकी चर्चा जल्‍दी-जल्दी गलील और उक आस-पासाक गौंन में लै फैल ग्यै।
\s भौतै बीमारूनको चंगा करन
\r (मत्ती 8: 14- 17;लूका 4: 38- 41)
\p
\v 29 और जल्दी यीशु सभा-घर भटे भ्‍यार आभेरन, याकूब और यूहन्ना का दगाड़ा शमौन और अन्‍द्रियासका घर में ग्यान।
\v 30 जब उनुले सुणछ्य शिमौनकि सॉसूस भौत जर आर्योछ।
\v 31 तब यीशुले उक हात पकड़िभेरन उठाछ। और उ बखत उक जर ठीक हैग्यो और उ यीशुकी सेवा करून लागछ्य।
\v 32 फिर ब्‍याल बखत लोग भौत बिमारून और भूत लागीनाक लोगून यीशुका सामुनी ल्यान।
\v 33 और सार नगराका लोग द्वार लैं जामा है ग्या।
\v 34 यीशुले भौत किसमाका बिमारीनले पीड़ित लोगूनाक निको करछ्य, भौत लोगून मे भटे भूतूनले निकालछ्य। और यीशुक सामुनि भूतूनकि बोलती बन्द रूछी क्‍याखिनकी भूत यीशुस पछ्याण छ्या।
\s एकान्त में यीशुको प्रार्थना करन
\r (लूका 4:42- 44)
\p
\v 35 यीशु रात्‍तै अन्यारा में उठियान, और गौं है भ्‍यार एकांत जागा में जाभेरन प्रार्थना करन लाग्यान।
\v 36 येक थ्वाड़ देर बाद शमौन और उक दगड़िया यीशुस खोजुन खिन ग्यान।
\v 37 जब यीशु मिलि ग्‍या तब उनूनथैं क्‍योछ तुम कांछ्या? “सब लोग तुमून खोजुनमर्यान !"
\v 38 तब यीशुले उनूनथै क्‍योछ, "हिटा, आस-पासका गौंन में जांनू। मैले वां ले परमेश्‍वरक बात बतून छ:, येक कारण मैं संसार में आरयूं।"
\v 39 "और उन वाँ भटे गलीलका गौं में ग्यान और यीशु उनारा सभा-घर में परमेश्‍वरको बात बतून लाग्‍यान और वाँ उनुले भूतून ले निकालछ्य।
\v 40 फिर एक कोड़ी आदिम यीशुक पास आछ। उ उनार खुट्टान में पड़िभेरन विनती करन लागछ्य, “हे प्रभु, अगर तुम चाला, तब मै बिलकुल ठीक है जूंल!”
\v 41 तब दया करभेरन यीशुल अपूनो हात लगाभेरन क्‍योछ, "होई, मै चाँछू तैं ठीक है जा।“
\v 42 और ऊक कोड़ उ बखतै साफ है ग्यो।
\v 43 तब यीशुले ऊस समझाभेरन झट्ट विदा करछ्या।
\v 44 यीशुले ऊस निकीकैं समझाभेरन क्‍योछ, "सुण, तैं अपूना ठिक हुनाक बारि में कैथै के जन बताये। लेकिन जाभेरन अपून आपस याजकस दिखाये। और अपून ठीक हुनाक बार में, जैले मुसाले ठैरा राखछ्य, उ भेट चढ़ाये। यो मैंखिन उनारा सामुनि तेरि गवाही होलि।
\v 45 लेकिन उ भ्यार जाभेरन यो बातक भौत प्रचार करन लागछ्यो, जैले यीशु नगरुन में नै जा सक्या। और उन एकांत जागा में रुन लाग्यान। लेकिन वाँ लै सब जागान भटे लोग उनार पास आयान।
\c 2
\s लकवाका रोगीस चंगो करन
\r (मत्ती 9: 1-8 ; लूका 5: 17- 26)
\p
\v 1 येक थ्वाड़ दिनक बाद यीशु कफरनहूम नगर में लौट्यान। और यो खबर फैल गै कि उन घरै छन।
\v 2 तब उ घर में इतुक आदिम जॉम है ग्‍या कि देलिका सामुनी ले जॉगा नै मिलि। और यीशु उनुस परमेश्‍वरकि बात सुणूनमरेछ्या।
\v 3 उ बखतैं चार आदिम एक लकवा पड़ीनाका आदिमस, खाट में राखभेरन यीशुको सामुनी लायान।
\v 4 लेकिन भीड़का कारणले उन ऊस उनारा सामुनी नै ल्या सक्या, येक कारण उनूले पॉख खोलि दीछ, और उ बॉट उ आदिमस यीशुक सामुनी उतारिभेरन राखि दीछ।
\v 5 यीशुले उनोरो विश्‍वास देखिभेरन लकवा पड़ीनाका आदिमथैं क्‍योछ, "च्‍याला, त्‍यार पाप माँफ है ग्यान।"
\v 6 वां थ्वाड़ धर्म गुरु लै बैठि रेछ्या, जो यो सुणिभेरन सोचुन लाग्‍यान।
\v 7 यो आदिम इसो कसीकैं कूछ? परमेश्‍वरका अलावा दुसोरो कोई ले पाप माँफ नै करि सकनो! यो त परमेश्‍वरकि बुराई करूनमेरियोछ!
\v 8 यीशुले अपूना मन में जांणि लीछ कि उन कि सोचनमर्यान। उनुले धर्म गुरूनथैं क्‍योछ, "तुम, इसो किलै सोचनमरेयोछा?
\v 9 ज्यादा सितुल कि छ:? लकवा पड़ीनाका आदिम थैं इसो कूनो कि उठ, अपूनी खाटस उठाभेरन हिट या फिर इसो कून कि त्‍यार पाप माँफ है ग्यान?
\v 10 मै तुमून दिखा सकछू कि मै जो परमेश्‍वरका तरफ भटे आरयूं, मैस धरति में पाप माँफ करनाको अधिकार ले छ:।
\v 11 यीशु लकवा पड़ीनाका आदिमथैं क्‍योछ, "मै तैथैं कूछ उठ, अपूनी खाटस उठाभेरन घर जा!"
\v 12 यो सुणिभेरन लकवा पड़ीनाका आदिम झट्ट उठछ्य, और अपूनी खाट उठाभेरन सबुन चांन-चांनै न्‍हैग्यो। और यो देखिभेरन सबै दंग रैग्‍या, और उनूनले परमेश्‍वरकि बढ़ाई करछ्य कि आज तलक हमुले इस कभैं नै देख्यो।
\s लेवीको बुलाई जानो
\r (मत्ती 9: 9-13 ;लूका 5 : 27- 32)
\p
\v 13 येक बाद यीशु कफरनहूम भटे भ्‍यार आभेरन गलीलका समुद्रका किनॉर में जानमरेछ्या। फिर सारि भीड़ उनार पछिल आ ग्यै और उनुले उनुस परमेश्‍वरकि बात बताछ।
\v 14 हिटन-हिटने यीशुले हलफईको च्योलो लेवीस चुंगी घर में देखछ्य, यीशुले ऊस बुलाभेरन क्‍योछ, "म्‍यार दगाड़ अ।" और उ उनार पछिल जाभेरन उनोरो शिष्य बन ग्यो।
\v 15 येक बाद यीशु अपून शिष्‍यूनका दगाड़ ऊक घर में खानो खानमरेछ्या। चुंगी लिनवाला और दुसारा लोग ले उनारा दगाड़ छ्या। क्‍याखिनकी भौत इस आदिम ले उनारा दगाड़ जा रैछ्या
\v 16 और धर्म गुरूनले यो देखिभेरन कि यीशु चुंगी लिनवाला और पापिनका दगाड़ खानो खानमरियोछ, तब उनुले यीशुक शिष्यूनथैं क्‍योछ, "तुमोरो गुरु पापिनका दगाड़ खानों-पिनो क्याखिन खाछो?"
\v 17 यो सुणिभेरन, यीशुले उनूनथै क्‍योछ, "जसिकै कि भल-चंगान डाक्‍टरकि के जरुरत नाहातिन, लेकिन जो बिमार छन उनुस डाक्‍टरकि जरुरत छ: इसिकै मै धर्मियून नै, बल्‍कि पापिन बचून खिन आरयूं।"
\s बर्तको सवाल
\r मत्ती 9: 14-17;लूका 5: 33-39
\p
\v 18 यो सुणिभेरन धर्म गुरूनले यीशुथै क्योछ हमारा और यूहन्नाका शिष्‍यून त बर्त राँखछ्या, लेकिन तुमारा शिष्‍य बर्त किलैं नै राखना?
\v 19 यीशुले उनूनथैं क्योछ, "जब तलक ब्‍योलो बराताका दगाड़ रूछो त क्‍या बराती बर्त कर सकनानी? जब तक ब्योलो उनार दगाड़ छ: तब तक उन बर्त नै राख सकना
\v 20 लेकिन इसो दिन आला जब कि ब्‍योलो बरातियून भटे अलग करी जॉलो। तब उ दिन उन बर्त राखाँला
\v 21 यीशुले एक उदाहरण दिभेरन उनूस समझूंनान, "नया कपाड़ा में पुरान कपाड़ाको टॉल नै लगूना, क्‍याखिनकि नया कपाड़ा धुनाका बाद छ्वोटो हो जाछो, जैल पुरानो कपाड़ा और ज्यादा फाटि जालो।
\v 22 और कोई ले आदिम नया अंगूरको रसस पुरानो चमड़ाका थैल में नै राखनो, क्‍याखिनकी जब अंगूरको रस बनून बखत बढ़लो, तब थैलास फाड़ि द्यलो। और अंगूरको रस और थैल द्विवै बरबाद है जाला। येक कारण हम नया अंगूरको रसैस नय्या थैल में राँखनू।"
\s आरामोको प्रभु
\r (मत्ती 12: 1-8; लूका 6: 1-5)
\p
\v 23 जब यीशु और उनार शिष्य अरामाका दिन ग्यूका गॉड़ान बॉट हिटूमरेछ्या, तब शिष्य ग्यूका बालान टोड़न लाग्यान।
\v 24 तब धर्म गुरुनले यीशुथै क्‍योछ, ”देखा; तुमारा शिष्य इस काम करनान, जो अरामाका दिन करून ठीक नाहातिन?”
\v 25 लेकिन यीशुले उनुथै क्‍योछ, क्या तुमूनले कभै नै पढ़ियो कि जब दाऊदस जरूरत भैछ, और जब उ और उक दगड़िया भूखा छ्या , तब उनूनले कि करछ्य?
\v 26 और उनूनले अबियातार पुजारीक बखत परमेश्वरक घर में जाभेरन भेटका रोटा क्याखिन खाँछ? जबकि उ खानो पुजारी अलावा कोई ले नि खा सकछ्यो, और उले खाँछ और अपूना दगड़ियान ले दीछ ?
\v 27 तब यीशुले क्योछ, अरामोको दिन लोगूनखिन बना राखछ्य, नै कि लोग अरामाका दिन खिन।
\v 28 येक कारण परमेश्वरको च्योलो, अरामोको दिनोको ले प्रभु छ:।"
\c 3
\s सुकिनाको हातवालो आदिमीको चंगो करन
\r (मत्ती 12: 9- 14; लूका 6: 6-11)
\p
\v 1 फिर यीशु सभा-घर में ग्यान, वां एक आदिम छ्यो जैक हात सूकिनाको छ्यो,
\v 2 और उन यीशु में दोष लगून चाँनमरेछ्या, येक कारण उन यीशुस ध्यानले देखूनमरेछ्या, कि यीशु अरामाका दिन ऊ आदिमस ठिक करछो या नै!
\v 3 यीशुले सुकिनाक हातवाला आदिम थैं क्‍योछ, "उठ, और बीच में ठॉड़ है जा।"
\v 4 फिर यीशुले लोगून थैं पुछछ्य, "अरामाका दिन में निको करून ठीक छी या बुरो करन, कैसे बचून या मारून?" लेकिन उन सब चुप र्यान।
\v 5 तब यीशुले उनेरि मनेकि कठोरता देखिभेरन भौत दु:ख भ्योछ और उनुस रीश ले आ ग्यै। फिर यीशुले उ आदिम थै क्‍योछ, "अपून हात सिददो कर।" तब उक हात बिल्‍कुल ठिक है ग्यो!
\v 6 तब धर्म गुरु भ्‍यार जाभेरन और हैरोदेसका पालटिक दगाड़ मिलभेरन यीशुस मारूनखिन चाल-चलन मैग्या।
\s भीड़को यीशुका पछिल ऊन
\p
\v 7 फिर यीशु और उनारा शिष्य गलीलका समुद्रका तरफ ग्‍यान। और उनारा पछिल एक ठुलि भीड़ ले आ गै।
\v 8 यो सुणिभेरन कि यीशु कस दंग रूनवाला काम करनान, यो देखूनखिन यहूदिया, यरूशलेम, इदूनिया, यरदनाका पार, सूर और सैदाका आस-पास भटे वां एक ठुलि भीड़ आछ।
\v 9 और यीशुले अपून शिष्यूनथै क्योछ, मैखिन एक नानि नाव तैय्यार करा क्याखिनकि भीड़ बढनै जानमरेछ।
\v 10 क्याखिनकि यीशुले भौत बिमारून ठीक करछ्य, येक कारण बिमार लोग एक-दुसरास पछ्याड़ी भेरन यीशुका पास ऊनान, कि उन यीशुस छु भेरन ठीक है सकून।
\v 11 और भीड़ में इस आदमी ले छ्या जो भूतूनका बश में छ्या। और जब उनुले यीशुस देखछ्य, तब उन उनारा खुटॉन में पड़ीभेरन जोर-जोरले कून लाग्‍यान, "तुम परमेश्‍वरका च्‍यला छा!"
\v 12 तब यीशुले उनून जोर दिभेरन क्‍योछ, "लोगून जन बताया कि मै को छूं।"
\s बार शिष्यूनको चुनि जानो
\r (मत्ती 10: 1-4; लूका 6: 12-16)
\p
\v 13 फिर यीशु डाण में ग्‍यान और जिनून चाँछ्या उनुस अपून पास बुलाछ और उन उनार पास ग्यान।
\v 14 और उनुले उनूनमें भटे बार शिष्य छाटियान कि उन उनार दगाड़ रून। और उनुले उनून परचार करून भेजछ्य।
\v 15 और उनुले उनुस भूतूनले निकालनाको अधिकार ले दीछ।
\v 16 उन बार शिष्‍य यो छन शमौन, जैक नाम यीशुले पतरस राँखछ्य।
\v 17 जबदीको च्‍योलो याकूब और यूहन्ना,
\v 18 और अन्द्रियास, फिलिप्‍पुस, बरतोलोमी, लेवी चुंगी लिनवाला जैक दुसोरो नाम मत्ती छ्यो, थोमा, हलफईक च्‍योलो याकूब, तदै, शमौन जो रोमी सरकारका बिरोधी दलको एक सदस्य छ्यो
\v 19 और यहुदा इस्‍करोती जैले यीशुस पकड़ावाछ।
\s यीशु और बालजबूल
\r (मत्ती 12: 22-32; लूका 11: 14-23; 12:10)
\p
\v 20 येक बाद यीशु वापस घर में आयान। और उक चारों तरफ भौतैं भीड़ जॉम है ग्यै, जैले उनुस खानाको मौक ले नै मिलि सक्यो।
\v 21 यो सब बात सुणिभेरन यीशुका रिश्‍तेदार यो कैभेरन वां आयान कि उ पगली ग्योछ, हम ऊस घर ल्‍युनू।
\v 22 उ बखत यरुशलेम भटे आईनाक धर्म गुरुले इस क्‍योछ, "यीशु में ठुलो शैतान छ: और यो उकि ताकतले भूतूनस निकालछ्यो!"
\v 23 यो सुणिभेरन यीशुले धर्म गुरून अपून पास बुलाभेरन क्‍योछ, "शैतान अपून भितर भटे अफुस कसिकैं निकाल सकछ्यो?
\v 24 अगर कोई देश में भितर-भितर फूट पड़ि जालि तब उ देश कब तक बचौल?
\v 25 जसीकैं घर में फूट पड़न में उ परिवारको सत्‍यनाश है जांछो
\v 26 उसिकैं अगर शैतान अपुन दगाड़ विद्रोह करोलो, तब उं सबै एक दगाड़ नांश है जाला।
\v 27 कोई ले आदिम कस्‍सै ले ताकतबर आदिमका घरस तब तलक नै लुटि सकूनो जब तलक लेकिन अगर तुम कूंछा कि मै यो काम परमेश्‍वरका पवित्र आत्‍माका जरियाले नै लेकिन शैतानका जरियाले करछू, तुम परमेश्‍वरकि पवित्र आत्‍माकि बुराइ करछा, और येक माफि तुमून कभै नि मिल।"कि उ घराका मालिकस पकड़भेरन बादि नै द्याल। तब जा भेरन उ घरस लुटि सक्छो।"
\v 28 यीशुले फिर क्‍योछ, "मै तुमूनथैं सच्‍ची कूंछू, कोई ले आदिम कतुकैं पाप या परमेश्‍वरकि बुराइ करले उनुस माफि मिलि जालि।
\v 29 लेकिन अगर तुम कूंछा कि मै यो काम परमेश्‍वरका पवित्र आत्‍माका जरियाले नै लेकिन शैतानका जरियाले करछू, तुम परमेश्‍वरकि पवित्र आत्‍माकि बुराइ करछा, और येक माफि तुमून कभै नि मिल।"
\v 30 क्याखिनकि उन यो कूछ्या, कि उमें शैतानकि आत्मा छ:।
\v 31 उ बखत यीशुका इजा और भाई भ्‍यार भटे उनुस बुलून खिन कोई आदिम भितेर भेजिरांखछ्यो, किलैकि यीशुका चारों तरफ भीड़ छी।
\v 32 उले यीशु थैं क्‍योछ, "देख, तैरी इजा और तुमारा भाई भ्‍यार छन और उं तुमून बुलूनमरेयान।"
\v 33 यीशुले जबाब दीछ, "को छ: मेरि इजा और को छन म्‍यारा भाई?"
\v 34 फिर यीशुले अपूना चारों तरफ बैठीनाका लोगूनका तरफ चाँभेरन क्‍योछ, "यो छ: मेरि इजा और म्‍यारा भाई!
\v 35 जो लोग परमेश्‍वरकि ईच्‍छास पुर करनान, उं सच्‍ची में म्‍यार भाई, मेरि बैनि और मेरि इजा छन।"
\c 4
\s बीज बूँन वाला को उदाहरण
\r मत्ती 13:46-50; लूका 8:4-8
\p
\v 1 येक बाद यीशु गलीलका समुद्रका किनॉर में परचार करनान और उनार दगाड़ इतुक ठुलि भीड़ जॉम है गै कि उनुस परचार करूनखिन एक नाव में बैठून पड़छो।
\v 2 यीशुले उनुस कहानी सुणा भेरन भौत बातुनका बारि में समझाछ। उनुले क्‍योछ ,
\v 3 "सुणो, एक किसान बी बुन खिन ग्योछ।
\v 4 जब उ बी बुनमरेछ्यो त थ्वाड़ा बी बाँटका किनॉर में पड़छो, और चिड़ीयाले आ भेरन उनुस खा लिछ।
\v 5 थ्वाड़ा बी पथरीली भूमी में पड़छो और उं माँटाक कमीक कारण जल्‍दी जाँम ग्या।
\v 6 लेकिन तेज घामले समलन है पैलि सुकि जानान किलैकि उनारा जाड़ गैल मॉट में नि छ्या।
\v 7 थ्वाड़ा बी झाड़िनका बीच पड़ीयान और झाड़िनले उनुस दबै दीछ। येक कारण उन फलवंत न है सक्या।
\v 8 लेकिन थ्वाड़ा बी निक भूमी में पड़छ और उं जामभेरन इतुक फल लाछ कि कोई तीस गुणा, कोई साठ गुणा और कोई सौ गुणा फल ल्‍याछ।
\v 9 और उले क्योछ, जैक पास सुणून खिन कान छन सुणि ली।
\s उदाहरणुन को मक्सद
\r मत्ती 13:10-13; lऊका 8:9-10
\p
\v 10 जब यीशु एकांत में छ्या तब उनारा बार शिष्‍यूनले उनूनथै यो किस्‍साका बारि में पुछैछ्य।
\v 11 तब यीशुले क्‍योछ, "परमेश्‍वरका राज्‍यको भेद तुमून दिखॉ रैछ। लेकिन जो लोग मै में भरौस न करना उनून खिन किस्‍साक जरियाले बात करछू।
\v 12 "जब उनुस म्‍यार काम दिखाई जांलो, तब उन न देखून और जब उनुस मेरि बात बताई जांली, उन नि सुणून।फिर यो पछ्ताव करन और मै उनूस माफ करि जौ।
\s बीज बूँन वाला उदहारणस समझून
\r मत्ती13:18-23; लूका8:11-15
\p
\v 13 यीशुले उनूनथैं फिर क्‍योछ, "अगर तुम यो किस्‍साका अर्थ नै समझना तब और किस्‍साक अर्थ कसिकैं समझला?
\v 14 फिर ले मैं तुमून समझूछू कि बी परमेश्‍वरको बचन छ:, और बी बुन परमेश्‍वरका बचन सुणूनी छ:।
\v 15 जस थ्वाड़ बी बाँटका किनॉर में पड़ी और चिड़ीयाले आ भेरन उनुस खा लिछ, उससो थ्वाड़ लोग बचन सुणनान, लेकिन शैतान आ भेरन उनार मन भटे बचन निकालि ली जांछो।
\v 16 और जस थ्वाड़ बी पथरीली भूमी में पड़छ्य, उससो थ्वाड़ लोग बचन सुणिभेरन खुशि-खुशी ऊस मान्‍नान,
\v 17 लेकिन जड़ निकीकैं कै न पकड़ना। उं थ्‍वाड़ बखत तलक विश्‍वास करनान लेकिन दु:ख मुशीबतका उन पर फेल है जांनान।
\v 18 फिर जस थ्वाड़ा बी झाड़िनका बीच पड़ी, थ्वाड़ा लोग बचन सुणनान।
\v 19 लेकिन अघिल जा भेरन उं चिन्‍ता और अपून धन-दौलत और जिन्‍दगीका ऐश आराम में फस जांनान और उनोरो फल निकीकैं न पाकून।
\v 20 लेकिन जस थ्वाड़ा बी निकी भूमी में पड़ीयान, उससो थ्वाड़ लोग बचन ध्‍यानले सुणिभेरन हमेशा अपूना भितेर समा भेरन राँछ्य और फल ल्याछं - कोई तीस, कोई साठ और कोई सौ गुणा।"
\s दीया को उदाहरण
\r लूका 8:16-18
\p
\v 21 फिर यीशुले उनूनथै क्‍योछ, "लोग येक कारण बत्ती नै जलून कि ऊस चारपाईका ताल राखाला या कोई ले भाणाले ढकि दियो? बल्‍कि येक खिन जलूंनान कि उस उंच्‍चा जागा में राखाला जैले साँर भितर में उज्यालो हो।
\v 22 और कोई चीज लुकि नै रूनि , उ बखत उन पर सामुनी आला। तुम ऐल नै समझिया, बखत उन समझि जाला।
\v 23 येस सुण और सिखि लि।
\v 24 फिर यीशुले उनूनथैं क्योछ ध्यान राखा कि सुणछा? और जै नापेले तुम नापछा उई नापेले तुमूनखिन ले नापी जालो, तुमून और ले ज्यादा दी जालो।
\v 25 किलैकि जैक पास समजनाकि ताकत छ: ऊस आजि मिलेलि, और जैक पास न्हातिन, ऊ भटे उले ली- ली जालो, जो उक पास छ:।
\s जामून वाला बी को उदाहरण
\p
\v 26 फिर यीशुले लोगून थैं क्‍योछ, "मै तुमून परमेश्‍वरका राज्‍यका बार में एक दुसोरो किस्‍सा सुणूंछू। परमेश्‍वरका राज उ आदिमका समान छ: जो भूमी में बी बूछ्यो।
\v 27 उ रात-दिन और दुसारा तरफ भूमी में बी जॉमछो। उ येक बारि में के न जाणनो कि यो सब कसिकैं हूछो।
\v 28 भूमी खुद फल ल्यूछी, पैली पौध फिर बाला और फिर जा भेरन बालान में पक्‍को गुद।
\v 29 और तब उ आदिम खेतिस काटछ्यो क्‍याखिनकी काटनाको बखत है ग्योछ।"
\s राई दानको उदाहरण
\r मत्ती 13:32-34; लूका 13:18-19
\p
\v 30 और उले क्योछ, “परमेश्वरक राज्यकि तुलना हम के भटे द्यू, और कस्सिकैं बतूं?
\v 31 फिर यीशुले क्‍योछ, "परमेश्‍वरका राज एक राईका बींजाका समान छ: जब उ धरति में बोई जांलो, तब उ सारि धरति में सबुन है नॉन बी होलो।
\v 32 लेकिन बोई जानाक बाद जब उ जॉमछो, तब सबुन है ठुलो पौधा है जांछौ और उक हागं इतुक ठुलो है जांनान कि उई में अगाशॉका चिडि़या अपूनो घोल बना सकनान।"
\v 33 यीशु इसा भौत किस्‍साक जरियाले लोगून उनेरि समझक हिसाबले परमेश्‍वरको बचन सुणूछ्या।
\v 34 उ बिना किस्‍साक जरियाले कैथैं के नै कुछ्या पर एकांत में अपूना शिष्‍यून सब किस्‍साक अर्थ निकीकैं कैभेरन समझा दीछ।
\s आँधी-तूफानस रोकून
\r मत्ती 8:23-27;लूका 8:22-25
\p
\v 35 उ दिन ब्‍याल बखत जब उं समुद्रका किनॉर में छ्या, तब यीशुले अपना शिष्‍यूनथैं क्‍योछ, "आ, हम समुद्रका पार जांनू।"
\v 36 और भीड़ छोड़िभेरन शिष्य यीशुस नाव में ली ग्यान। दुसारा नाव ले उनारा दगाड़ जानमरेछ्या।
\v 37 तब समुद्र में एक जोरले आधि तूफान उठछ्य और लहर इतुक जोरले नाव में टकराछ कि उ पानिले नाव भरीन लागछ्य।
\v 38 उ बखत यीशु नावका पछिल हिस्‍सा में शिरान लगैभेरन पडि रेछ् या। शिष्‍यूनले उनुस उठाभेरन क्‍योछ, "गुरु जी, हम डुबनू, तुमून हमर केले फिकर न्‍हातिनी?"
\v 39 यीशुले उठिभेरन आँधिस डाठिछ्य और समुद्र थैं क्‍योछ, "शांत हैजा, थॉमी जा!" और आँधि थॉमी ग्यो।
\v 40 उनुले अपूना शिष्‍यून थैं क्‍योछ, "तुम किलै डरूनमर्योछा? किले तुमून आजि तलक विश्‍वास न्‍हातिनी ?"
\v 41 शिष्‍यून में भौत डर है गै और उं आपस में इसो कून लाग्यान, "हमारा समज में केले नै उनो कि यो को छन, कि आँधि और समुद्र ले इनोरो कयूं मान्‍नान!"
\c 5
\s भूत लागिनाका आदिमस ठीक करूनो
\r मत्ती 8:28-34; लूका 8:26-39
\p
\v 1 यीशु अपून शिष्‍यूनका दगाड़ समुद्रका उ पार गिरासेनियोँ नामाका देश में आयान।
\v 2 यीशु जसीकैं नाव भटे भिमें उतरीयान, एक भूत लागिनाको आदिम कब्रिस्‍तान भटे सिददो उनारा पास आछ।
\v 3 उ कब्रिस्‍तानका ऑश-पास रूँछ्यो और ऊस कोई जंजीरूनले ले नै बादि सकछ्यो।
\v 4 किलैकि ऊस बार-बार जंजीरूनले और बेड़िनले बादीनाको छ्यो, लेकिन उले जंजीरैस तोड़ी दीछ्यो और बेड़िनका टुकुड़-टुकुड़ कर दीयान। ऊस कोई ले काबू नै करि सकछ्यो।
\v 5 उ रात दिन लगातार कब्रिस्‍तान और ऑश-पासका डॉणान में चिल्लाट करछो और ढुँङाले अपूनास हांड़ि-हांड़िभेरन घायल करि राखछ्यो
\v 6 उ यीशुस देखिभेरन दूर भटे दौड़ने आछ, और झुकभेरन उनून डोक दीछ।
\v 7 और जोरले चिल्लाभेरन क्‍योछ," हे यीशु, सबुन है ठुलो परमेश्‍वरका पुत्र, म्‍यार दगाड़ तुमोरो कि काम? तुमून परमेश्‍वरकि कसम छ: कि तुम हमून परेशान जन करिया!"
\v 8 क्याखिनकि यीशु उथैं कूनमरेछ्या हे भूत तैयें आदिम में भटे निकल जा।
\v 9 यीशुले उथै पुछछ्य, "त्‍यार नाम कि छ: उ भूतले जबाब दीछ," हम भौत छ: हमोरो नाम सेना छ:।
\v 10 "और उन यीशु थैं विनती करून लाग्यान कि हमून यो प्रदेशभटे भ्‍यार जन खितीया।”
\v 11 उ बखत वां डांण में सुंअरूनको एक ठुलौ झुंड चरनमरेछ्यो।
\v 12 भूतले यो कैभेरन यीशु थैं विनती करछ्य कि हमून उं सुंअरुन में भेजि दीया।
\v 13 यीशुले उनून यो हुकुम दी दीछ। तब सबै भूत उ आदिमका भितर भटे निकलभेरन सुंअरूनका भितर ग्‍यान, और उं सुंअरूनको झुंड ओरालो में दौड़भेरन आछ और समुद्र में डुबिभेरन मरि ग्या। इन लगभग द्वी हजार सुंअर छ्या।
\v 14 तब सुंअरुनका ग्वाला भाजिभेरन नगर और गौन में ग्‍यान और यो खबर फैल दीछ। और सब लोग यो देखूनखिन आयान कि बात छ:।
\v 15 यीशुका पास आयान और यो देखिभेरन भौत डरि जानान कि उ भूत लागीनाको आदिम बिल्‍कुल ठिक-ठाक छ: और कपाडा पैनभेरन निकीकैं बैठि रयोछ।
\v 16 देखनवालान ले जैमें भूत लागिना को छ्यो, और सूवरून को पूरो हाल ऊस बता
\v 17 तब वां रूनवाला लोग यीशु थैं विनती करून लाग्यान कि तुम हमारा प्रदेश भटे न्हैजा।
\v 18 जब यीशु नाव में चढ़ून लाग्‍यान, तब उ आदिमले जैमे पैली भूत छ्यो, विनती करछ्य, "मैस अपून दगाड उन दीया!
\v 19 लेकिन यीशुले ऊथै क्‍योछ, "अपून घरखिन जा और उनून बतो कि परमेश्‍वरले ते खिन कतुक निको करछ्य और कसि तैं में किरपा करछ्य।"
\v 20 और उ जाभेरन दिकापुलिस में बतून लागछ्य कि यीशुले उक खिन कतुक ठुलो काम करछ्य। यो सुणिभेरन सब लोग दंग रैग्या।
\s याईर कि मरिमा कि चेलि और बीमार स्यैनमैसी
\r मत्ती 9:18-26;लूका 8:40-56
\p
\v 21 जब यीशु नावले समुद्रक पार दुबाँर पुजियान, तब उनारा पास एक ठुलि भीड़ जॉम हो ग्यै, और उन समुद्रक किनार ठैर ग्या।
\v 22 इतुक में सभा-घराका अधिकारीन में भटे एक अधिकारि आछ। उको नाम याईर छ्यो। उ यीशुस देखि भेरन उनारा खुटॉन में पड़िग्यो।
\v 23 और यो कैभेरन विनती करनलागछ्यो, "मेरि बार बरसकी चेलि मरन्‍या हैरैछ्! दया करिभेरन म्‍यार दगाड़ हिट दीया, और उमे हात राँख दीया कि उ निकी है जौ और ज्‍यून रै सको!"
\v 24 और यीशु उक दगाड़ जानमरेछ्या । उनारा दगाड़ इतुक भौत भीड़ छी कि लोग उनारा मलि मे टूटि पड़छी।
\v 25 और वां एक स्‍यैनि ले छी जैस बार साल भटे खून पड़नाकि बिमारी लागि रैछि।
\v 26 उ इलाज खिन कतुक किसमॉका वैदूनका पास ले ग्यैछ लेकिन के फरक न भ्‍यो। येक अलावा उक पुर धन दौलत ले बर्बाद है ग्यो।
\v 27 उले यीशुका बार में सुणि राँखछ्यो कि उं बिमारून ले निको करनान। येक कारण उले भीड़ाका बीच में चुपचाप आ भेरन यीशुक कपाडा छूं लीछ।
\v 28 क्याखिनकि उ कूछी अगर मै उनारा कपाडास ले छूं ल्‍यूंल, तब ठीक हो जूंलो।
\v 29 और उ बखत भटे उक खून बगून बन्‍द है ग्यो और उले चिताछ कि मेरि यो बिमारी ठीक है ग्यै।
\v 30 यीशुले उ बखत जाणि लीछ कि म्‍यार भितर भटे ताकत निकलि रैछ। उनुले रुकभेरन क्‍योछ, "मैस कैल छूछ?"
\v 31 उनार शिष्‍ययूनले क्‍योछ, "गुरु जी, तुम खुद देखुनमरेछा कि भीड़ चारों तरफ भटे तुमारा मलि में उमड़ रै। तब ले तुम पूछुनमरेछा कि मैस कैले छूछ?"
\v 32 लेकिन येक पत्तो करून खिन कि मैस छून को छी, येक कारण यीशु अपूना चारों तरफ चाँन लाग्यान।
\v 33 तब उ स्‍यैनि डरनी-थरथरानी यीशुका पास आ भेरन उनार खुटॉन में पड़ी गै, और उले उनुस सब सच्‍ची सच्‍ची बता दीछ।
\v 34 यीशुले ऊथै क्‍योछ, "चेली, त्‍यार विश्‍वासले तैस निको करछ्य। शांतिले जा और अपूनी बिमारीस भुलि जा।
\v 35 उई बखत याईरका घर भटे लोगूनले आभेरन याईर थैं क्‍योछ, "तुमेरि चेलि मरि ग्यैछ! अब गुरुस क्याखिन कष्‍ट दिछै?"
\v 36 लेकिन यीशुले उनेरि बात सुणिभेरन याईर थैं क्‍योछ, "जन डर, मै में भरौस राख।"
\v 37 तब यीशुले पतरस, याकूब और यहूनाका अलावा और कैसे ले अपूना दगाड़ नै ऊन दी।
\v 38 जब उन याईरका घराका भ्‍यार पुजनान, तब यीशुले लोगून भौत डाण मारुन और रून -कलानो करून देखछ्य।
\v 39 तब उनूले उनुथै क्‍योछ, "तुम किलै इदुक हाल्‍ला-गुल्‍ला करुनमरैछा, यो चेलि मरि न रैं, पर पडि रैछ।"
\v 40 यो सुणिभेरन लोग उनरि हँसि करून लाग्यान, लेकिन उनुले सबुन भ्‍यार भेजि दीछ और सिर्फ चेलिका इज-बाब और अपूना तीन दगड़ियान लीभेरन उ कमरा में ग्‍यान जां चेलिस राँखि राखिछ्यो।
\v 41 और यीशुले चेलिका हात पकडिभेरन क्‍योछ, "चेलि, मै तैथैं कूछ, उठ!"
\v 42 तब चेलि झट्ट ज्यून है भेरन चलन फिरन लागछ्य; क्याखिन कि उ बार साल छ्यी और यो देखिभेरन लोग भौत ज्यादा ताजूब हो जाछो।
\v 43 और यीशुले उनुस जोर दिभेरन क्‍योछ, "जो यां भ्यो, येक बारि में तुम कैथैं केले जन कया। अब यो चेलिस खानो खवा।
\c 6
\s नासरत में यीशुको अपमान
\r मत्ती13:53-58; लूका 4:16-30
\p
\v 1 वाँ भटे जानाका बाद यीशु अपून शिष्‍यूनका दगाड़ नासरत नगर में आयान।
\v 2 उन अरामाका दिन सभा-घर में उपदेश दिन लाग्यान। और वाँ भौत लोग उनारा उपदेश सूणनाका बाद दंग है भेरन कून लाग्यान, "यीशु इतुक बुद्धिमान कसिकैं छ:? और उले यो सब बातुनका ज्ञान प्राप्‍त कसिकैं करछ्य? और उ केका ताकत छ: जैले उ यो सब कामुन करछ्यो?
\v 3 क्या यो उई बडई नहातीनी जो मरियमोको च्‍योलो छ: और येक भाई याकूब, योसेस, यहुदा और शिमोन छन? और क्या येकि बैनिन हमारा गौं में नै रुना?" येक कारण लोग ले ठोकर खाँछ।
\v 4 तब यीशुले उनूनथै क्‍योछ, " भविष्यदक्ताक अपून घर, खानदान और नगरस छोड और कंई ले अपमान नै हुंनो।
\v 5 "यीशुले वां उनारा अविश्‍वासका कारणले जादा सामर्थका काम नै करि सक्या, केवल थ्वाड़ बिमारून में अपूनो हात राखभेरन ठीक करछ्य।
\v 6 और चकित भ्‍यान: कि उन आदिम उ मे विश्‍वास नै करनान। फिर यीशु उपदेश दिन- दिनै गौं-गौं में घुमून मरेछ्या।
\s बारा शिष्यून भेजूनो
\r मत्ती 10:5-15;लूका 9:1-6
\p
\v 7 और उनूले अपूना बार शिष्यून अपुना पास बुलाभेरन, यीशु ले उनून दुई-दुई करिभेरन भेजछो, और उनून भूत-परेतुन निकालनाको अधिकार दीछ।
\v 8 और यीशुले उनून हूकुम दिछ, "बाँट खिन जांठाक अलावा के नै जन लीजाया; नै त रोटो, नै त झ्वाला और नै बटवा में डबल
\v 9 तुम खुटॉन में चप्‍पल पैन सक्छा लेकिन दुसोरो जोड़ो कपाड़ जन पैन्या।
\v 10 और यीशुले उनूनथै क्योछ, “ जो लोग तुमून अपूना घर बुलुनान, और उन जब तक वाँ भटे तुमून बिदा नै करन तक तलक उई घर में रया।
\v 11 जांक लोग तुमोरो आदर नै करना, नै बात सुणनान, तब उ जॉगा भटे जान बखत अपूना खूटाकि धूल तलक यो दिखून खिन झाड़ि लिया कि उनून खिन यो गवै होलि।
\v 12 तब उन परचार करना, कि मन फिरा,
\v 13 और उनुले भौत लोगून मे भटे भूत-परेतून निकालछ्य, और बिमार लोगून में तेल लगाभेरन उनुस ठीक करछ्य।
\s यूहन्ना बपतिस्मा दिनवाला कि हत्या
\r मत्ती 14:1-12; लूका 9:7-9
\p
\v 14 जब हेरोदेश राजाले उकि चर्चा सुणिछ्य, क्याखिन कि उको नाम हर जाग फैल ग्योछ, और लोग कुनमरेछ्या कि यहून्ना बपतिस्मा दिनवालो मरिन में भटे ज्यून हो ग्योछ, येक कारण उमें यो सामर्थाका काम प्रगट हुनमरियान।
\v 15 और कुछ लोग कुनमरेछ्या कि यो एलिय्याह छ: लेकिन और कुछ कुनमरेछ्या कि यो भविष्यवक्तान में भटे कैका एक समान छ:।
\v 16 यो सुणिभेरन हेरोदेशले क्योछ, “ जो यूहन्नाको खोरो मैंले कटवाछ उई जिन्दो हो ग्यो।
\v 17 हेरोदेशले अपून भाई फिलिप्पुसकी घरवाली हेरोदियासक कारण जैका दगाड़ उले ब्या कर राखछ्यो, लोगून भेजभेरन यूहन्नास पकडवा भेरन जेल में डालदिछ्।
\v 18 क्याखिन कि यूहन्नाले हेरोदेश थै क्‍योछ, “ अपून भाईकि घरवाली का दगाडा ब्या करन ठीक न्हातिन।”
\v 19 येक करण हेरोदियास यूहन्ना भटे भौत नफरत करछी और उ मौकाकि तलाश में रुंछी कि कसिकैं ऊस मरवायी जाओ; लेकिन इसो नै हो पायो,
\v 20 क्‍याखिनकि हेरोदेस यूहन्नास एक पवित्र और धार्मि आदिम समझभेरन उ भटे डरछ्यो, और ऊस बचूनै रूछ्यो, और उकी बातून सुणिभेरन घबराछ्यो, और उ यूहन्ना की बात भौत खुशी ले सुणिछ्यो।
\v 21 ठीक मौक में येक बाद हेरोदेसले अपून जन्‍म दिन में सब खास-खास आदिम, दरबारी और सेनापती और गलीलक सब ठूला-ठूला लोगून न्‍यूतो दीछ।
\v 22 तब हेरोदियासकि चेलि भीतर उछी और नाचभेरन, हेरोदेस और सब बैठिनका लोगून खुश करछ्य। तब हेरोदेसले वादा करिभेरन क्‍योछ, "तैं जे ले मांगलि, मै दयूलो,।”
\v 23 और उथै वादा करछ्य, जेले तै मांगली मैं द्यूलो!" चाहे उ म्योर आदा राज किलै नै हो
\v 24 तब हेरोदेसकि चेलिले अपूनि इजाका पास जाभेरन पुछ्छय, " मै कि मांगू?" तब उकी ईजा क्‍योछ, " तैं यूहन्ना बपतिस्मा दिनवालाको ख्‍वारास मांगियै।"
\v 25 तब उ भितर आभेरन राजा थैं बिनती करछी, " मैं चाछूं कि तै मैस यूहन्ना बपतिस्मा दिनवालोको खोरो काटिभेरन और थाँली सजाभेरन अले मँगवा दे!"
\v 26 यो सुणिभेरन राजा भौत उदास भ्योछ, लेकिन अपून वादा करिनाक कारण और दगाडा में बैठीनाका लोगूनक कारण ऊस मना नै कर सक्यो।
\v 27 तब राजाले तुरन्त एक सिपैस हुकूम दिछ कि यूहन्नाको ख्वोरो कटिभेरन ल्या।
\v 28 और उले जेलखान में जाभेरन यूहन्नाका ख्वोरो काटिभेरन एक थाली में राखभेरन चेलिस दीछो, और उले अपूना ईजा दिछी।
\v 29 यो खबर सुणिभेरन यूहन्नाक शिष्‍य आयान, उकी लाशस ली ग्यान और ऊस दफनै दीछ।
\s शिष्यून को वास उनो और एकान्त में जानो
\r मत्ती 14:13-14; लूका 9:10
\p
\v 30 फिर यीशुका शिष्य गौन में परचार करनाका बाद यीशुका पास आयान। और उन यीशुस बतून लाग्‍यान कि हमुले कि-कि करछ्य और कि कि सिखा।
\v 31 किलैकि वां ऊन्या जान्या वालानकि इतुक भीड़ जॉम हो रैछी कि उनुस खान खानाको मौको ले नै मिलियो।यो देखभेर यीशुले उनूनथै क्योछ, “ अब तुम लोग ऐकान्त में हिटा और थ्वाडा आराम करली।”
\v 32 येक कारण उन नाव में चढ़भेरन ऐकान्त में न्हैजानान।
\s पाँच हजार लोगून खानो खिलूनो
\r मत्ती 14:15-21; लूका9:11-17; यूहन्ना 6:1-14
\p
\v 33 लेकिन भौत लोगूनले उनुस जान देखछ्य। और भौतूनले उनुस पछयाणि लीछ तब सब जागा भटे लोग पैदल दौड़भेरन उनारा है पैली वां पुजि ग्‍या।
\v 34 यीशुले नाव भटे उतरुन तलक ठुलि भीड़ फिर देखछ्य, और उन लोगून देखिभेरन यीशुस दया आगै, क्‍याहिनकी उन बिन ग्‍वालाकी भेड़ जस छ्या। येक कारण यीशु उनुस भौत बात सिखून लाग्यान।
\v 35 जब ब्याल हुन मैगें, त यीशुका शिष्‍यूनले यीशुका पास आभेरन कुन लाग्यान, "यो जॉगा भौते सुनसान छ:, अन्‍यारो ले हुन लागि ग्‍यो।
\v 36 अब तुम इन लोगूनथैं कै दी कि इन ऑश-पासका गौन में जाभेरन अपून खिन थ्वाड़ खानो मोल ली ली।
\v 37 यो बात सुणिभेरन यीशुले उनूनथै क्‍योछ, "तुम इन लोगूनले खानो दी!" तब शिष्‍यूनले यीशुथैं क्‍योछ, “ क्या हम इनूखिन पाँच सौ चाँदी का सिक्काले रोवाटा मोल ल्याभेरन इनून खानखिन दीनू?”
\v 38 यीशुले शिष्‍यून थैं पुछछ्य, "तुम लोगूनका पास कतुक रौटा छन? जा भेरन मालुम करा।" उनूले पुछभेरन बताछ,"पांच रौटा और द्वी माँछा छन।"
\v 39 फिर यीशुले सबुन हरिया घास में लाईनबार बैठनाको हुकुम दीछ।
\v 40 लोग सौ-सौ और पचास-पचासक झुंड बनाभेरन बैठी ग्याय।
\v 41 तब यीशुले उं पांच रौटान और द्वी माँछा थॉमीयान, और स्‍वर्गका तरफ चाँभेरन आशीश माँगछ्य। उक बाद उनुले रौटान टोड़ी-टोड़ीभेरन और शिष्‍यून दिनै रैयान कि उन लोगून बाडनै रयान। और उनूले द्वी माँछा लै सबुन दीयान।
\v 42 और उन सबुनले पेट भरभेरन खानो खाछ।
\v 43 और उक बाद फिर शिष्‍यूनले रौटान और मॉछछाका बचीना टुकडानले भरीनाक बार डॉल उठायान।
\v 44 रौटा खानावालानकी आदिमीनकि तादाद पाँच हजार छी।
\s यीशुको पानी में हिटूनो
\r मत्ती 14:22-23; यूहन्‍ना 6:15-21
\p
\v 45 येक बाद तुरन्त यीशुले अपून शिष्यून नाव में बैठाभेरन बैतसैदा नगर जानखिन क्‍योछ, तब तक उनुले भीड़स विदा करछ्य।
\v 46 और भीड़स बिदा करनाका बाद उन प्रार्थना करन खिन डांण में न्है ग्या।
\v 47 जब ब्‍याल हो ग्यैछी, त नाव नदी का बीच में छी और यीशु ऐकलो भीमें छ्यो।
\v 48 जब यीशुले देखछ्य कि उन नाव चलुन-चलुन घबरा ग्यान। क्याखिनकी ब्यालो उनारा उलटा दिशा में चलून मर्योछ् और तब यीशु रातक लगभग तीन बजे ठुलताल में हिटभेरन उनारा पास आछ, और उनुन है अघिल जान चांछ
\v 49 तब उनूले यीशुस पानी में हिटून देखिभेरन सोचछ्य क्या कोई भूत छी, और तब उन चिल्लान लाग्यान,
\v 50 क्याखिनकि उन सब ऊस देखिभेरन डर ग्यै छ्या। तब तुरन्त यीशुले उनूनथैं बात करछ्य और क्‍योछ, "हिम्‍मत करा, डरा जन, मै छूं!"
\v 51 फिर उ उनारा दगाड़ नाव में आछ, और आँधि तूफान थॉमी ग्यो : यो देखिभेरन शिष्य भौते दंग रै ग्या।
\v 52 उन लोग रौटानकि घटना न समझ सक्या, क्याखिनकि उनोरो मन कठोर हो ग्यो।
\s गन्नेसरत में बीमारी को चंगो करूनो
\r मत्ती14:34-36
\p
\v 53 उन नदीक पार गन्नेसरेत में पुजियान, और उनूनले नाव किनारा लगा दीछ:।
\v 54 जब यीशु नाव भटे भ्‍यार आयान, तब वाँका लोगूनले तुरन्त उनुस पछ्याणि लीछ।
\v 55 और उं चारों तरफ भटे दौड़भेरन अपूना बिमारून चारपाई में राखभेरन यीशुका पास ली ग्यान। और जाँ-जाँ उन ग्यान उनुनले खबर पा छी कि यीशु वाँ आर्यान तै लोग अपून बिमारुन लीभैरन ग्यान।
\v 56 और यीशु जां लै जाछ्या, लोग गौ घर नगरुन भटे अपून- अपून बिमारून बजारमें राखि राखछ्या और उनूनथै विनती करछ्या कि अपूनो कपड़ाको एक किनार छून दियो। और जिनूनले उनुस छूछ, उन ठिक होजाछ्या।
\c 7
\s रीति-रीवाज का बारिमें सवाल
\r मत्ती 15:1-9
\p
\v 1 तब फरीसी और कुछ धर्मगुरू जो यरूशलेम भटे आईनाका छ्या, और उक पास जामा हूनान।
\v 2 लेकिन जब धर्म गुरुनले यीशुका कुछ शिष्यून बिना हात धोयैं खान- खानो देखछ्य।
\v 3 क्याखिनकि फरीसी और सब यहूदी, अपूना पुरखानकि परमपरा मानछ्या, जब तक निकीकै हात नी धूछ्या तब तक खानो नी खाँछ्या;
\v 4 और बाजार भटे आभेरन, जब तक नी नहाछ्या, तब तक खाँनो नी खाँछ्या; और ले भौत रिवाज छ्या जो मानछ्या, जसीकै ब्याला, कसिणो और तामाका भाणान धूनाको रिवाज छ्यो।
\v 5 येक कारण धर्मगुरू ले यीशु थैं पुछछ्य, “ तेरा शिष्य अपून पुरखानको रिवाज क्याखिन नै मानना, और बिना हात धोईनाका रौटो खाँनान?”
\v 6 यीशुले जबाब दीछ, "परमेश्‍वरले यशायाह भविष्यदक्ता का द्वारा तुमारा जस कपटी लोगूनका बारि में लिख रैछ , "कि इन लोग म्‍यार आदर सिर्फ मुखले करनान और इनोरो मन मै है हमेशा दूर रूछ:
\v 7 उनेरि अराधना करून व्यर्थ छ: किलैकि उन लोगूनका बनाईनाक नियमस इसिकैं सिखूनान जसकि उ म्‍यार नियम हो।"
\v 8 तुम लै लोगूनका बनाई रीती रिवाजोंको पालन करछा और परमेश्‍वरको हुकुमस टॉल दीछा!"
\v 9 फिर यीशुले उनूनथै क्‍योछ, "तुम अपून नियमस बनूनाका कारण परमेश्‍वरका हुकुमस कतुक चालाकिल छोड़ि दीछा
\v 10 किलैकि परमेश्‍वरले अपून सेवक मुसाका जरियाले हमुन यो हुकुम दीछ कि तुम अपूना इज-बबाका आदर करा और यो लै कि जो अपूना इज-बबास बुरो कूंछ, उ पक्‍का मार डाली जॉलो
\v 11 लेकिन तुम लोग यो मानछा, कि अगर कोई अपूना ईजा-बबाथै कुंछो—— ‘ कि तुमून जो ले मैं भटे हो सकछ्यो, उ सब परमेशवर खिन कुरबान (अर्पित )छ:
\v 12 तो तुम लोग ऊस अपूना ईजा-बबाखिन, के लै सेवा नै करून दिना।
\v 13 और यो करिभेरन तुम अपूना बनाई रीती-रिवाजूनले परमेश्‍वरका बचनस टाल दीछा; और तुम इसा-इसा भौते काम करछा।
\s लोगून अशुद्ध करूनवालि बात
\r (मत्ती 15: 10-20)
\p
\v 14 फिर यीशुले सब लोगून अपूना पास बुलाभेरन क्‍योछ, "तुम सब मेरि बातुन सुणिभेरन समझली।
\v 15 जो आदिमक भ्यार भटे भीतर जाछो उ ऊस अशुद्ध नै करनो; लेकिन जो आदिमक मन भटे निकलछो उ, ऊस अशुद्ध करछ्यो।
\v 16 और जैका सुणनाक कान छन उन सुणि ली।
\v 17 फिर यीशु लोगून छोड़िभेरन घर भितर ग्यो, तब उक शिष्‍यूनले उथै उन बातक बारमें पुछछ्य जो उले लोगून बाताछ।
\v 18 तब यीशुले क्‍योछ, "कि तुमले इतुಕ अनजान छा? क्‍या तुम इतूक ले नैै समझना कि जो लै भ्‍यार भटे आदिमका भितर जांछो, उ आदिमस अशुद्ध नै करि सकनो?
\v 19 किलैकि उ लोगूनका मन में नै, बल्‍कि उनारा पेट में जांछ और सनडांस भटे भ्‍यार आजांछो?" यो केभेरन यीशुले सब खानाकि चीजून शुध्द ठैराछ:।
\v 20 फिर यीशुले क्‍योछ, कि जो आदिमका मन भटे बुरि बात और विचार निकलनान उई ऊस अशुद्ध करछ्यो
\v 21 किलैकि लोगूनका मनका भितेर विचार निकलनान उ कुकर्म, चोरि, खून, बुर,
\v 22 , कामुकता, लालच, शत्रुता, ध्वकबाजी, दुष्टता, जलन, बुराइ, घमंन्‍ड, मूर्खता निकल छी।
\v 23 यो सब खराब-खराब बात लोगूनका भितर भटे निकलनान और उ ऊस अशुद्ध करनान।
\s सुरूफिनीकि जाति स्यैनिको विश्वास
\r (मत्ती 15: 21- 28)
\p
\v 24 तब यीशु उ जागास छोड़िभेरन सूर और सेदा का देशून में आछ, और वाँ उन एक घर में ग्‍यान, और उ नै चांछ्या कि कैंस ले उनारा उनाको पत्तो चँलो, लेकिन उन अफुनास लूकै नै सक्या।
\v 25 एक यूनानी स्‍यैनि जैकि नानि चेलि में भूत लाग्नाको छ्यो, उ यीशुका बारिमें सुणिभेरन उनारा पास आछ और उनारा खुट्टान में पड़िगै।
\v 26 यो यूनानी और सुरुफिनीकि जातकि छी और उले यीशु थैं बिनती करछ्य कि तुम मेरी चेलि में भटे भूतस निकाल दी।
\v 27 फिर यीशुले उथै क्योछ, “ कि पैलि न्नतिनान पेट भर खान दी, क्याखिनकि न्नतिनानक रवाटा कूकुरुनका सामुनि डालून ठीक नहातिन।”
\v 28 तब स्‍यैनिले यीशु जबाब दीछ, "ठिक छ: प्रभु, लेकिन कुकूर ले नान्तिनानको जुठ-पिठस खा लीनान!
\v 29 यीशुले ऊथै क्‍योछ, "यो जबाबका कारण तैं बेफिकर है भेरन अपून घर जा, क्याखिनकि तेरि चेलि मे भटे भूत निकल ग्योछ:।"
\v 30 और उ स्‍यैनिले घर पुजिभेरन, देखछ्य कि उकी चेलि अपूना चारपाई में पड़िनाकि छी और भूत ऊमें भटे निकल ग्योछ।
\s टोलाक और लाट्ट आदिमीको चंगा करन
\p
\v 31 येक बाद यीशु फिर सूर- सैदाक देश भटे निकलभेरन दिकापुलिसका बाट गलीलका झील में पुजियान।
\v 32 वां यीशुका पास लोग एक बिमारस ल्यान जो कान नी सुणिछ्यो, और निकीकै बोल ले नि सकछ्यो। और उनूनले यीशु थैं विनती करछ्य, कि "अपूनो हात ऊमें राख दी।
\v 33 येक बाद यीशु उ आदिमस भीड़ भटे अलग लीग्‍यान और उक कान में अपूनो आगूलो डालछ्य, और उक जिबाङा में अपूनो थूक लगाभेरन छूंछ।
\v 34 और ऊले स्वर्ग तरफ चाँभेरन प्रार्थना करभेरन ऊथै क्‍योछ, "खुलि जा!"
\v 35 और उ कान खुल ग्या, जिबडाकि गाठ ले खुल गै और उ निकीकै बोलून लागछ्य
\v 36 और यीशुले लोगून थैं क्‍योछ," यो बातका बारि में तुम कै थैं जन कया।" लेकिन जतुक उनुले मना करछै, उन उतूक उनारा बारि में ज्यादा-ज्यादा प्रचार करून लाग्यान।
\v 37 और उन भौत ताजूबले कुन लाग्यान , “ येले जो ले यो काम कर्यान भौत भल कर्यान; उ टोलान सुणनाकि और गुँगान बोलनाकि ताकत दीछ।"
\c 8
\s चार हजार लोगून खिलून
\r (मत्ती 15: 32-39)
\p
\v 1 उन दिनानका बाद फिर यीशुका सामुनी एक भौत भीड़ जमा हूछी, उन लोगूनका पास में खान खिन केले नि छ्यो, तब यीशुले अपूना शिष्‍यून बुलाभेरन क्‍योछ,
\v 2 "मैस इन लोगून देखिभेरन दया उछी, क्याखिनकि यो तीन दिन भटे म्‍यार दगाड़ छन, और उनारा पास केले खाँन खिन नहातिन।
\v 3 अगर मै इन लोगून भूको घर भेजि द्यूँलो त उनून हिटन-हिटन बाट में चक्कर आ जालो, किलैकि कोई- कोई त भौते दूर भटे आईनाक छन।"
\v 4 तब उक शिष्‍यूनले क्‍योछ, "यो जंगल में इतुक लोगूनका खानाको इंतजाम कसिकै है सकछ:?"
\v 5 लेकिन तब यीशुले अपून शिष्‍ययून थैं पुछछ्य, "तुमारा पास कतुक रवाट छन?" उनुले क्‍योछ," सात रवाट छन।"
\v 6 फिर यीशुले लोगून बैठनाको हुकुम दीछ, और रवाटान लिभेरन उनुले परमेश्‍वरस धन्यवाद दीछ। तब उनुले रवाटाना टोड़िभेरन अपून शिष्‍ययून दिनै रैयान और शिष्य लोगूनस दिनै रैयान।
\v 7 उनारा पास थ्वाड़ नान-नान माँछा ले छ्या, यीशुले परमेश्‍वरस धन्यवाद दिभेरन क्‍योछ, "यो माँछा ले बाँणि दी।"
\v 8 और सबुनले पेट भरि खाछ:। उका बाद उनुले बचिनाका रवाटाका टुकुड़ान ले सात डाल भरभेरन उठायान।
\v 9 इन लोग लगभग चार हजार है ज्यादा छ्या; फिर यीशुले उनुन विदा करछ्य,
\v 10 और येक बाद यीशु नाव में बैठिभेरन उ बखत अपून शिष्‍यूनका दगाड़ दलमनूता देश खिन न्हैग्या।
\s धर्मगुरूनका द्वारा स्वर्गीय चिन कि मांग
\r (मत्ती 16: 1-4)
\p
\v 11 तब धर्म गुरु आभेरन, यीशु का दगाड़ बहस करून लाग्यान, यीशुका इम्तिहान लिनाका विचारले उनुले क्‍योछ, " तैं हमून स्वर्गो कोई ले चिन दिखो।
\v 12 यीशुले लम्बि सांस लिभेरन क्‍योछ, "तुम चिन किलै मांगूनमरछ्या? मैं तुमूनथैं सच्चि कूछूं,यो बखत का लोगून खिन कोई लै चिन नी दिखाईजालो।"
\v 13 फिर यीशु धर्म गुरून छोड़िभेरन नाँव मे चढ़ी ग्या और ऊ समुद्रका पार न्हैग्या।
\s धर्मगुरूनको और हेरोदेश को खमीर
\r (मत्ती16: 5-12)
\p
\v 14 शिष्य नाव में रवाटा ली जाना भुलि जानान और उनारा पास एक रवाटाक अलावा और केले नि छ्यो।
\v 15 यीशुले उनुस सावधान करून खिन क्‍योछ, "धर्म गुरूनका खमीरी और हेरोदेस का खमीर भटे सर्तक रया।"
\v 16 तब उन लोग आपस में कुंन लागनान, हमारा पास रवाटा नहातिन|
\v 17 यो जाँणिभेरन, उनूनथै क्‍योछ, "तुम आपस में यो विचार किलै करनमेर्यछा कि हमारा पास रवाटा नहातिन ? क्‍या ऐल तलक तुमारी समझ में नै आयो।”
\v 18 क्या तुमोरो मन कठोर हो ग्योछी? क्‍या तुम आँख हूनाक बाद लै देख नै सकना, और कान है भेरन लै नै सुणन सकना? और तुमून याद नहातिनी।
\v 19 कि जब मैंले पाँच हजार लोगून हिन पाँच रवाटान का टुकुड़ करछैं, तब तुमूनले तुकडाकि कतुक भरिनाका डाल उठायान?" उनूले क्‍योछ, "बारह डाल।"
\v 20 "और जब चार हजारून खिन सात रवाटा करछैं, तब तुमुले रवाटान का टुकड़ूनका भरीनाकि कतुक डाल उठायान?" उनुले क्‍योछ," सात डाल।"
\v 21 फिर यीशुले उनूनथैं क्‍योछ, "तुम आजि ले नै समजिया?"
\s बैतसैदा में एक अंधास चंगो करन
\p
\v 22 और उन बैतसैदा में आयान, तब लोग एक काणास उनारा पास ल्यान और उथै बिनती करन लाग्यान कि एैस छू दी
\v 23 फिर यीशु उको हात पकड़भेरन गौं भटे भ्‍यार ल्हीग्‍यान, और वाँ जा भेरन उनूले उक आँख में लगून खिन थुकछ, और अपुना हात उका आँख में राखभेरन पुछछ्य, "कि तैस देखीनमरछी?"
\v 24 उले आँख उठाभेरन क्‍योछ, "मैं लोगूनस देख सकछू लेकिन उन मैंस हिटते हुवे रूखून का जस दिखाई दिनमर्यान।
\v 25 तब फिर यीशुले उ काँणाका आँख में अपूनो हात दुबार राखियान। काँणाले ध्यान ले देखछ्य। ऊ चंगो होग्यो, और सब कुछ साफ-साफ देखून लागछ्य।
\v 26 यीशुले ऊस समझाभेरन क्‍योछ, कि तै अब यो गौं में दुबारा जन आये, और ऊस घर खिन भेजछ्य।
\s पतरसले यीशुस मसीहा मानून
\r मत्ती 16: 13-20; लूका 9: 18-21)
\p
\v 27 फिर यीशु और उनारा शिष्य कैसरिया फिलिप्‍पीका का गौं का तरफ जानान। बाट में यीशुले अपुना शिष्यून थैं पुछछ्य, "लोग मैंथै कि कुनान?”
\v 28 तब उनूनले यीशुस जबाब दीछ: लोग तुमून यूहन्ना बपतिस्‍मा दिनवालो; या एलिय्याह कुनान, और कुछ लोग भविष्यदक्ता भटे कोई एक भविष्यदक्ता कूनान।"
\v 29 यीशुले अपुन शिष्यूनथैं पुछछ्य, "और तुम मैंथै की कूँछा? "पतरसले जबाब दीछ," तुम मुक्तिदाता छ:!"
\v 30 तब यीशु ले उनुन सावधान करछ्य, यो बातका बारि में तुम लोगून थैं केले जन कया।"
\s अपूनि मौत कि बार में यीशुकि भविष्यवाणी
\r (मत्ती 16: 24- 28; लूका 9: 22)
\p
\v 31 फिर यीशु उनुस बतुन लाग्‍यान, "मै जो परमेश्‍वरका तरफ भटे ऐरयूं, मैंस भौते दुख उठून होलो। और यो जरूर छ:, कि धर्म गुरु, याजकुन शास्त्रि और प्रधान सब म्‍यार निरादर-तिरस् करला, और उन मैस मार डालाल और तीन दिन बाद ज्यून हो उठोलो।
\v 32 यीशु ले यो बात साफ तरिकाले क्योछ, लेकिन यो बात सुणिभेरन पतरस ऊस एक तरफ लि1जाभेरन डाठछो,
\v 33 लेकिन तब यीशुले पछिल मुड़भेरन अपून शिष्यून का तरफ चाँछ और पतरसस फिटकार लगाभेरन क्‍योछ, " हे शैतान, तैं म्यारा सामुनि है दूर न्हैजा ,किलैकि तेरा सोच-विचार परमेश्‍वरका जस नाहातिन पर लोगूनको जस छ।"
\s यीशुका पछिल हिटनाको मतलब
\r मत्ती 16: 24-28 लूका 9: 23-27
\p
\v 34 " तब यीशुले अपुन शिष्यून और लोगून बुलाभेरन क्‍योछ, "जो लै म्‍यार शिष्य बनून चांछ, उ अपूनी सबै ईच्‍छास छोड़िभेरन म्‍यार पछिल आ जाओ, चाहे येक बदला तुमारा प्राण दिनखिन ले तैयार र।
\v 35 किलैकि जो अपूनो प्राणस बचून चांछ, उनुस अनंत जीवन नै मिलोल। लेकिन जो मैं खिन अपूनो प्राणस दिन खिन तैय्‍यार होलो, उनुस अनंत जीवन मिलोल।
\v 36 अगर लोग पुर संसारस पा लिछ लेकिन अपूनो जानेस गवा द्यलो, तब ऊस यो बातले कि फैद होलो?
\v 37 क्याखिनकि आदिम अपूनि जानक बदला कि दी सकछ्यो?
\v 38 येक कारण जो यो कुकरमी और पापी लोगूनका सामुनी मैस और म्‍यारा बताईनाका बातुन में शर्माला, तब जब मै अपूनो पिताका महिमा और पवित्र स्वर्गदूनका दगाड़ ऊंलो, तब मैले तुमून नि अपनू।
\c 9
\p
\v 1 यीशुले उनूनथैं क्‍योछ, "मै तुमूनथैं सच्‍ची कूछू कि यां ठॉड़ होईनाका लोगून मे भटे कोई इस छन जब तलक परमेश्वरको राजस सामर्थका दगाड़ उन नै देख ल्याल उन तब तलक नि मराँला।"
\s यीशु रूप बदलून
\r (17: 1-13; लूका 9: 28- 36)
\p
\v 2 छ: दिनक बाद यीशु अपून शिष्य पतरस, याकूब और यूहन्‍नास लिभेरन एक उंच्‍चा डाँण एकांत में ग्‍यान। वां उनारा सामुनी यीशुको रूप बदल ग्यो।
\v 3 और उनारा कपाडा इस चमकिला और सफेद हैग्‍या कि धरति में कोई ले धोबि उनुस इदुक साफ नै करि सकनो।
\v 4 और शिष्‍यूनले एकदम मुसाका दगाड़ा एलिय्याह देखाई दीछ और उन, यीशुक दगाड़ बात करमरेछ्या।
\v 5 तब पतरसले यीशु थैं क्‍योछ, "गुरु जी, हमोरो रून ठीक छ: येक कारण हम यां तीन तम्‍बू ठॉड़ करनू, एक तुमूनखिन, एक मुसा खिन और एक एलिय्याह खिन।"
\v 6 उक समज में के नै ऊनमरेछ्यो कि हम कि कूनूँ,क्‍याखिनकी यो सब देखिभेरन उन भौते डरि जानान।
\v 7 तब एक बादल आभेरन उनुस ढकि दीछ और उ बादल मे भटे परमेश्‍वरकि यो अवाज आछ, "यो मेरो लाड़िलो च्‍योलो छ: येकि बातस मान!"
\v 8 तब उनूनले एका एक अपूनी नजर इथै-उथै करछ, तब उनुले वां यीशुका अलावा और कैसे नै देख्यो।
\v 9 जब उन डांण भटे तलि उनान, उ बखत यीशुले अपून शिष्यून समझाछ, "जो तुमुले देखछ्य, उक बारि में लोगूनथैं तब तलक केले जन कया, जब तलक कि मै मरिभेरन ज्यून नि है जूंलो।
\v 10 और उनूनले यो बातस अपून मन में राँख राँखछ्य, लेकिन उन आपस में बहस करनान कि मरिभेरन ज्यून है जानाको कि मतलब छ।
\v 11 और उनूनले उथै पुछ्छय, याजक किलैं कूनान कि एलिय्याहको पैलि उन जरूर छी:?
\v 12 उले उनून उत्तर दीछ क्या एलिय्याह पैलि आभेरन सब कुछ सुधारोलो, लेकिन परमेश्वरको च्यालाका बार में यो लेख रैछ कि उ भौत दुख उठालो और तुच्छ गिनी जांलो।
\v 13 लेकिन में तुमूनथैं कुछूं कि एलिय्याह त आ ग्योछ और जस उक बार में लेखिनाको छ्यो, और उनूनले जो कुछ चाछ उक दगाड़ा करछ्य।
\s भुत लागिनाका च्यालास चंगो करन
\r (मत्ती 17: 14- 21; लूका 9: 37-430
\p
\v 14 जब यीशु वां अपून शिष्यूनका पास आयान ,तब उनुले देखछ्य कि भौते लोग उनारा चारों तरफ जॉम है र्यान और उन धर्म गुरूनका दगाड़ बहस करनमरेछ्या।
\v 15 और जब लोगूनले यीशुस वां उन देखछ्य, तब उनूले आभेरन उनुस ढोक दीछ।
\v 16 तब यीशुले शिष्यूनथैं पुछछ्य, "तुम इनारा दगाड़ बहस किलै करन मरेछ्या?
\v 17 "इतूक में भीड़ मे भटे एक आदिमले जबाब दीछ, " ओ गुरुजी, मै अपूनो च्यालास यां ल्यायू , क्याखिनकि उमे एक भूत छ:।"
\v 18 और जां-तां उ भूत ऊस पकड़भेरन चेपि दिछ, उक खाप भटे गाज उंछ, उ दांत किट किटूछ और फिर लकड़ी जांछ येक कारण मैले तुमारा शिष्यूनथैं भूत स निकालन खिन क्योछ,लेकिन उन नै निकालि सक्या।
\v 19 "यो सुणिभेरन यीशुले अपून शिष्यूनथैं क्योछ, "क्या तुमून ऐल तलक मैं- मे विश्वास न्हातिनी? मै कतुक दिन तलक तुमारा दगाड़ रूंलो? और मै तुमोरो अविश्वासस कब तलक सहन करलो? जाँ, उ च्यालास म्यार पास ल्या।"
\v 20 और उन ऊस उनारा पास ल्यान और यीशुस देखिभेरन भूतले च्यालास मरोड़ि दीछ और उक खाप भटे गाज उन लागछ्य और उ माट में लोट पोट करन लागछ्य।
\v 21 तब यीशुले उ च्यालाका बबाथैं पुछछ्य, "येकी ईस हालत कब भटे छ:?"
\v 22 उले क्योछ," नॉन छना भटे।और यो भूत येस नाश करन खिन आग और पानि में खित दिंछो, अगर तुम के कर सकछा हमून मे दया करिभेरन हमेरि मधत करा।"
\v 23 यीशुले ऊथै क्योछ, अगर-मगर वालि यो की बातछ:।मै उनूनखिन सब कुछ करि सकछू जो मै में विश्वास करनान।"
\v 24 तब उ च्यालाक बबाले गिड़-गिड़ा भेरन क्योछ, हे प्रभु मैं करछूं म्यार पास विश्वास छ, तुम म्यार विश्वासस बढ़ून में मेरि मधत करा!
\v 25 जब यीशुले देखिछ्य कि भीड़ बड़नै जानमरेछ्, उनुले भूतस डांटभेरन क्योछ, "हे टोला और लाटि आत्मा, मै तैथैं कूछू कि एमें भटे न्‍हैजा और फिर ऐमें कभै दुबाँरा जन आऐ!
\v 26 और तब उ भूत चिल्लाट करभेरन उस मरोड़भेरन उमे भटे जानै रियोछ और उ च्‍योलो परचेत है पडछो।और लोग इसो कुन लाग्यान कि यो मरि ग्योछ
\v 27 लेकिन यीशुले उ च्‍यालाक हात पकड़भेरन ऊस उठाछ और उ ठॉड़ है ग्यो!
\p
\v 28 जब वाँ भटे यीशु और उनारा शिष्य घर आयान, तब एकांत में उनारा शिष्‍यूनले उनुथै पुछछ्य, "हमुले उ भूतस किलै नै निकालि सकियो?"
\v 29 यीशुले जबाब दीछ, "इस किसमॉका भूतुनस तुम केवल प्रार्थना करिभेरन निकालि सकछा किलैकि उनूस निकालनाको और कोई दुसोरो उपय न्हातिन।"
\s यीशु दुबाँरा बतूनान कि मै मारी जूंलो
\r (मत्ती 17: 22-23;लूका 9: 43-45)
\p
\v 30 यीशु और उनारा शिष्य वाँ भटे गलील प्रदेशका तरफ जानमरेछ्या। यीशु नि चांछ्या कि कैसे ले येक पत्तो चँलो,
\v 31 किलैकि यीशु अपूना शिष्यून उपदेश दिन चांछ्या उनूले क्‍योछ, "मै जो परमेश्‍वरका तरफ भटे आईनाक छूं, लोगूनका हात पकड़ाई जूंलो। और उन मैस मार द्याल, लेकिन मरिनाका तिसॉर दिन मै फिर ज्यून करी जूंलो।"
\v 32 लेकिन शिष्य यीशुकि यो बातस समजि नै सक्या और उन उथैं येक बारि में सवाल पुछून में लै डरूनमरेछ्या।
\s सबुन है ठुलो को छ:
\r (मत्ती 18: 1-5; लूका 9: 46-48 )
\p
\v 33 येक बाद उন कफरनहूम नगर में आयान। घर भितर आ भेरन यीशुले उनूनथै पुछछ्य, "तुम बॉट में को बातका बारि में बहस करूनमरेछ्या?"
\v 34 लेकिन शिष्य भटे चुप रैयान, किलैकि उन बॉटा-बाँट यो बात करूनमरेछ्या कि हमूनमें भटे सबुन है ठुलो को छ।
\v 35 तब यीशुले सब शिष्यून बुलाभेरन उनूनथै क्‍योछ, "अगर कोई ठुलो हुन चांछ, तब उ सबुन है नॉन बनो और सबुनकि सेवा करो।"
\v 36 फिर उनुले एक नन्‍तिनास लिभेरन उनारा बीच में ठॉड़ करछ्य। और ऊस गोदी में लिभेरन क्‍योछ,
\v 37 "जो कोई म्‍यार नामेंले इस नन्‍तिनान में भटे कोई एकस लै ग्रहण करछो, उ मैंस ग्रहण करछो। और जो मैस ग्रहण करछो , उ सिर्फ मैस नै बल्‍कि उनूस लै ग्रहण करछो जेले मैस भेजि रैछ।"
\s जो विरोध में नै, उ तरफ में
\r (लूका 9: 49-50)
\p
\v 38 तब यूहन्नाले क्‍योछ, "गुरु जी, हमुले एक इसो आदिमीस देखछ्य जो तुमारा नामेंले भूतुन निकालूनमरेछ्यो, और हम ऊस रोकून लगा किलैकि उ हमारा समान तुमोरो शिष्य नाहातिन।
\v 39 तब यीशुले जबाब दीछ, "उ आदिमीस तुम जन रोकिया, किलैकि कोई इसो नाहातिन जो म्‍यार नामेंले सामर्थका काम दिखालो और उक बाद म्‍यार निरादर करलो।
\v 40 किलैकि जो हमारा विरोधी नाहातिन, उ हमारा तरफ छ।
\v 41 अगर कोई एक गिलास पानिले येक कारण तुमून पिलूछ कि तुम म्‍यार शिष्य छा, तो मै तुमूनथैं सच्‍ची कूछू कि परमेश्‍वर ऊस इनाम जरुर द्याल।"
\s कैंसेले परमेश्‍वरका बॉट भटे नै भटकून चैंनो
\r (मत्ती 18: 6- 9; लूका 17: 1-2)
\p
\v 42 "जो कोई इन नॉन में है ले भटे मै- में विश्वास करछो, कैंसेले विश्वास भटे भटकूछो त उखिन निको हुनो कि उका गाल में ठुलि चक्की को पाट बादभेरन समुद्र में डाल दी जौ।
\v 43 अगर तुमोरो हात तुमून परमेश्वरका बॉट भटे भटकूंछो, तब उस काटि दीया। जादा निको छ कि तुम एक हातक लुले हैभेरन अनंत जीवनस पाला, इसो नै हो कि तुम द्वी हात लिभेरन नरक में खिती जाओ, जांक आग में तुम हमेशा तलक जलनै रौला।
\v 44 {जाँक कीड़ो कभी नै बुझुनो}
\v 45 अगर तुमोरो खुट तुमून परमेश्‍वरका बॉट भटे भटकूंछो, तब तुम ऊस काटि दी। ज्यादा निको छ कि तुम एक खूटाक डूण है भेरन अनंत जीवनस पाला, इसो नै हो कि तुम द्वी खुट लिभेरन लै नरक में खिती जौ
\v 46 {जाँक कीड़ो कभी नै बुझुनो}
\v 47 अगर तुमोरो ऑख तुमून परमेश्‍वरका बॉट भटे भटकूंछो, तब तुम ऊस निकालि दी। ज्यादा निको छ कि तुम एक ऑखको कॉणा है भेरन परमेश्‍वरका राज में प्रवेश करला, कैं इसो न हो कि तुम द्वी ऑख लिभेरन लै नरक में खिती जाओ,
\v 48 जां लोग हमेशा भौते दु:ख पाला और वांक आग में तुम हमेशा तलक जलनै रौला।
\v 49 किलैकि हरेक जन आग में नमकीन करि जालो।
\v 50 नून निको छै, अगर नूनो को स्वाद बिगड़ जाछो, तो उस कसकै नमकीन करला? अपून में नून राखा, और आपस में मेल-मिलाप ले रौ।
\c 10
\s तलाका का बारिमें यीशुकि शिक्षा
\r मत्ती 19:1-12; लूका 16:18
\p
\v 1 येक बाद यीशु कफरनहूम छोड़िभेरन यरदनका में आयान और वाँ लै एक भौत ठुलि भीड़ जॉम है ग्यै, और यीशु उनुस अपूना आदत का अनुसार उपदेश दिन लाग्यान। जस उन हमेशा दीछ्या।
\v 2 तब धर्म गुरु यीशुका पास आयान, और परीक्षा लीन खिन उनुनथै पुछून लाग्यान, "नियमाका अनुसार कोई आदिम आपुनी स्‍यैनिस तलाक दिभेरन छोड़ि सकछ्यो? या न छोड़ि सकनो?
\v 3 तब यीशुले उनून जवाब दीछ, "परमेश्‍वरले अपुनो सेवक मोशेशका जरियाले तुमुन कि नियम दी रैछ?”
\v 4 उनूले क्‍योछ, "मोशेशका नियम में लिख रैछ कि जो आदिम आपुनी स्‍यैनिस तलाक दिन चाँछ, ऊ ऊस तलाक-पत्र दीभेरन छोड़ि सकछ्यो।"
\v 5 यीशु उनुनथै क्‍योछ, "मोशेशले यो तुमारा मन का कठोरता का कारण यो आज्ञा लिखछ्य।
\v 6 लेकिन परमेश्‍वरले संसारका शुरुआत में स्‍यैनि और आदिमस बनाछ कि उन एक दगाड़ रै सको।
\v 7 येक कारण अदिम अपुन इजा-बाब अलग होभेरन अपुनि स्यैनिक दगाड़ रौल।और उन द्वी एक्कै शरीर होलो:
\v 8 और उन दीवीनको एक्कै शरीर होलो: येक कारण उन दीवी न्हातिन लेकिन एक्कै शरीर छन।
\v 9 येक कारण परमेश्‍वरले जैस जोड़ि रैछ, आदिम ऊस कभै अलग जन करौ।”
\v 10 शिष्‍यूनले घर जा भेरन येक बारि में यीशु थैं सवाल पुछछ्य।
\v 11 यीशुले उनुनथै क्‍योछ, "जो अपूनी स्‍यैनिस तलाक दिभेरन दुसारा स्‍यैनिस दगाड़ ब्‍या करछ्यो, उ आपुनी पैली स्‍यैनिस दगाड़ पाप करछ्यो।
\v 12 और जो स्‍यैनि अपुन पैल आदिमस तलाक दिभेरन दुसारा आदिम दगाड़ ब्‍या करछी, ऊ अपूनो पैली आदिम दगाड़ पाप करछी।"
\s नन्तिनान आशीर्वाद दिन
\r मत्ती 19:13-15; लूका 18:15-17
\p
\v 13 फिर लोग न्नतिनान म्यारा पास उन लाग्यान कि उन उनून में हात राखून, लेकिन शिष्य उन डाठुन लाग्यान।
\v 14 यो देखिभेरन यीशुले भौत नराज है भेरन अपुना शिष्यून थैं क्‍योछ, "नान्तिनानस म्‍यार पास उन दिया और उनून मना जन करा, क्‍याखिनकी परमेश्‍वरका राज्‍य इसान को छ:।
\v 15 मै तुमूनथैं सच्‍चि कूंछू कि जो लोग परमेश्‍वरका राज्‍यस एक नाँनू नन्‍तिनाका समान नै अपनालो, ऊ परमेश्‍वरका राज्य में कभै न पुज सकनो।"
\v 16 फिर यीशुले नान्तिनानस अपुनि गोदी में राख्छिये और उनारा ख्वार में हात राखभेरन उनून आशिर्वाद दीछ:।
\s धनी जवान और अनन्त जीवन
\r मत्ती 19:16-30; लूका 18:18-30
\p
\v 17 यीशु जब बाट-बाटा जानमरेछ्या, तब ऊ बखत एक आदिम दौड़भेरन उनारा पास आछ और उले उनारा सामुनी घुंणा टेकभेरन इसो पुछछ्य, "हे गुरु जी, अनन्त जीवन पान खिन मैं कि करूं?"
\v 18 यीशुले ऊथै क्‍योछ, "मैस भलो किलै कुंछै? परमेश्‍वरस छोड़िभेरन और कोई लै भलो नाहातिन।
\v 19 तब यीशुले क्योछ, तै आज्ञा त जाणछै हत्या जन करिया, कुकर्म जन करा, चोरि जन करा, झुटि गवै जन दीया, और लोगून जन ठग्या, अपूना इज-बबाकि ईज्जत करा।"
\v 20 ऊले क्‍योछ, "गुरु जी, यो सबै बातुनस त मैं नान छनान भटे मानते आरयूँ।"
\v 21 ऊस देखिभेरन यीशु का मन में प्रेम आछ। उनुले ऊथै क्‍योछ, " लेकिन तैमे एक बात की कमी छ:। जा, और जो कुछ तेरो छ: ऊस बेचि भेरन गरीबून में बाड़ दे तो तैस स्वर्ग में धन मिलोलो, और आभैरन म्यारा पछिल होले।
\v 22 यो सुणिंभेरन ऊ आदिमका मुखोको रंग कालो है ग्यो और ऊ निराश है भेरन वाँ भटे न्हेग्यो, क्‍याखिनकी उक पास भौत धन-सम्पतिछ्यी।
\v 23 तब यीशुले चारू तरफ देखभेरन अपून शिष्यून थैं क्‍योछ, " धनवानको परमेश्‍वरका राज्‍य में पुजून कतुक मुश्किल छ!"
\v 24 शिष्य यीशु की यो बात सुणिभेरन चकित रै जानान, लेकिन यीशुले उनुनथै फिर क्‍योछ, “हे ननातिनो, जो धन में भरौस राखनान, उनून खिन परमेश्‍वरका राज्‍य में पुजून कतुक मुश्किल छ:!
\v 25 परमेश्‍वरका राज्‍य में एक धनवान को पुजून है ज्यादा सरल ऊंटका शियूणका छेद मे भटे भ्‍यार निकालून छ!"
\v 26 यो सुणिंभेरन शिष्यून और ले ताजूब में पड़िजानान और एक-दुसरका दगाड़ बात-चीत करून लाग्यान, "अगर इसो छै त तब कैक उद्धार है सकछो?"
\v 27 यीशुले उनुनथै क्‍योछ, "लोगुन खिन त यो असम्भव छ:, लेकिन परमेश्‍वर खिन सब कुछ सम्भव छ:।"
\v 28 इतुक में पतरसले क्‍योछ, "गुरु जी, देखा, हम अपूनो सब कुछ छोड़िभेरन तुमारा शिष्य बन ग्‍यान।"
\v 29 यीशुले क्‍योछ, "मैं तुमूनथै सच्चि कूंछू, कि इसो कोईले न्हातिन जो म्‍यार और निकी खबर खिन अपूनो घर, इज-बाब ,भाय्‍या, नानतिन और गाड़-भिड़ सबुन छोड़ि द्यलो।
\v 30 और यो बखत में सौ गुना नी पालो, और उनारा लोगून परेशानी लै उठून पड़ली, लेकिन येक बदला में ऊस उनवालो बखत में स्वर्ग मे अनंत जीवन लै मिलोल।
\v 31 भौत लोग जो यो संसारका नजर में ठुलो छन, उ परमेश्‍वरका राज्‍य में नान करी जाला और जो लोग संसारका नजर में नान छन, उ परमेश्‍वरका राज्‍य में ठुलो करि जालो।"
\s अपूना मौत का बारिमें तीसरी भविष्यवाणी
\r मत्ती 20:17-19; लूका 18:31-34
\p
\v 32 येक बाद शिष्‍य यरुशलेमका बाट में जानमरेछ्या, और यीशु उनार अघिल- अघिल हिटुन मरेछ्या और उन चकित छ: और जो लोग यीशु पछिल- पछिल उनमरेछ्या उन डरिनाक छ्या। तब यीशु अपूना बारह शिष्यून अलग लिजैभेरन उनूस बतुन लाग्याछ, जो उमें हून वाली छी।
\v 33 यीशु ले क्‍योछ, "देखा, हम यरुशलेम जानू और वाँ मैं याजकूनका और सिप्‍पै और धर्म गुरूनका हात में सौंपी जूलो।और उन मैंस जानले मारू खिन इलजाम लगाल और रोमी सरकारका हात में सौंप द्याल।
\v 34 और म्‍यार निरादर करला, मैं में थुकाला, मैस हन्‍टरले माराल और मैंस मार द्याल, लेकिन मैं मरिनाका तिसार दिन फिर ज्‍यून होज्यूलो।"
\s याकूब और यूहन्ना की बिनती
\r मत्ती 20:20-28
\p
\v 35 हिटून -हिटून शिष्यून मे भटे द्वी भाय्‍या, याकूब और यहूनाले यीशु थै क्‍योछ, "गुरु जी, हम चाँनू कि जे के लै हम तुमूनथै माँगला, तुम ऊस पुर करला।"
\v 36 तब यीशुले उनुथै क्‍योछ, "तुम कि चांछा मैं तुमून खिन कि करूं?"
\v 37 उनूले यीशु थै क्‍योछ, "जब तुमोरो राज्य आलो तब हमुन अपुना देन और बौ तरफ बैठाया।"
\v 38 यीशुले उनुथै क्‍योछ, "तुम न जाणना कि तुम कि माँगूनमरेछ्या? जो दु:ख मैले सहन छ: कि तुम ऊस सहपाला? जो अत्याचार मैस सहन करून छ:, कि तुम ऊस सह पाला?"
\v 39 उनूले जबाब दीछ, "होई, हम सह सकनू।" यीशुले क्‍योछ," जो दु:ख और अत्याचार मैस सहन करून छ:, जसो दुख मैं उठू छूं उसो तुमूनले सहन होलो।
\v 40 लेकिन तुमून अपूना दैन या बौं तरफ बैठून म्‍यार काम नाहातिन, क्‍याखिनकी यो जागा उनेरि छ, जिनून खिन परमेश्‍वरले यो तैय्‍यार करि रैछ।
\v 41 "जब बाकि दस शिष्यून यो बातको पत्तो चलछ्य कि याकूब और यूहन्ना ठुलो बनानकि बात करूनमरेछ्या, तब उन उनुस देखिभेरन नराज भ्‍यान।
\v 42 लेकिन यीशुले सब शिष्यून अपून पास बुलाभेरन क्‍योछ, "तुम जानछा कि जो यो दुनिया में अधिकारी मानी जांनान, ऊ अपूनि जनता में अपूनो मनका राज करनान।
\v 43 लेकिन तुम जो म्‍यार पछिल उनमरेछ्या तुमून में इसि बात न हुन चैनि। जो तुमून में ठुलो हुन चाँछ, ऊ सबुनको सेवक बनोलो।
\v 44 और जो तुमून में प्रधान हुन चाँछ, ऊ सबुनको दास बनोल।
\v 45 उस्सिकैं में परमेश्‍वरका तरफ भटे येक खिन नै आरयू कि मै लोगून थैं अपूनी सेवा करुँ, बल्‍कि येक- खिन आयूँ कि मैं खुद सब लोगूनकि सेवा करुँ और संसारकि मुक्‍ति खिन अपूनो खूनेस पानिका समान बगै दयूँ।
\s अंधो बरतिमाई को चंगो करून
\r मत्ती 20:29-34; लूका 18:35-43
\p
\v 46 येक बाद जब उन यरीहो नगर भटे जानमरेछ्या, तब ऊ बखत सड़कका किनार में एक काँणा भीख माँगूनमरेछ्यो, जैक नाम बरतिमाई छ्यो।
\v 47 जब ऊले सुणिछ्य कि यो बाटा भटे यीशु जानमरयान, तब ऊले धात लगाभेरन क्‍योछ, "हे यीशु, दाऊद राँजका वंश, मै में तरस खा!
\v 48 तब भौत लोगूनले ऊस डँठिभेरन क्‍योछ, "चुप रौ!" लेकिन ऊ और लै जोरले धात लगाभेरन कुन लागछो," ओ दाऊदको वंशका यीशु, मै में दया कर!"
\v 49 और यीशुले रुकभेरन क्‍योछ, "ऊस याँ लिया।" और लोगूनले काँणा थै क्‍योछ," धैर्ज राखभेरन उठ, ऊ तैस बुलूनमरेयान!"
\v 50 जब ऊले इसो सुणिछ्य, तब ऊ एकदम उठछ्य, और ऊ अपून कम्बल खितभेरन यीशु का पास आछ।
\v 51 यीशुले क्‍योछ, "मैँ तैँखिन कि करुं?" काँणाले क्‍योछ," हे गुरु जी, मै देखून चाँछू!"
\v 52 तब यीशु लै क्योछ "त्यारा विश्वासले तैस ठिक करछ्य।" और उ बखत भटे उ देखुन लागछ्यो और यीशुका दगाड़ न्हैग्यो।
\c 11
\s यरूशलेम में विजय प्रवेश
\r मत्ती 21:-1-11; लूका 19:28-40; यूहन्ना 12:12-19
\p
\v 1 जब यीशु और उनारा शिष्य यरुशलेम भटे थ्वाड़ पैली बैतनियाह गौं में पुजनान, तब यीशुले द्वी शिष्यून थैं यो कैभेरन भेजछ्य,
\v 2 "उ सामुनिक गौं में जाँ। वां जान जानै तुमून एक किल में बादिनाको गधीक बच्‍चा मिलोल, जैमे ऐल तलक कोई न बैठि रियो। तुम ऊस खोलिभेरन याँ ल्या।
\v 3 और अगर कोई कौल, "ऐस क्‍याखिन ली जानमरेछ्या?", तब तुम ऊथै कयाकि हमारा प्रभुस येकि जरूरत छ। और उ जल्‍दी ऊस याँ भेज द्यालो।"
\v 4 शिष्य जानान और उनूले गधीक बच्‍चास गली का भीतर एक घराका भ्‍यार भटे बादिनाको पाछ जब उनुले ऊस खोलून लाग्यान।
\v 5 तब वाँ ठाँड़ लोगूनले पुछछ्य, "यो कि करुनमरैछा, तुम यो गधीक बच्‍चास क्‍याखिन ली जानमरेछ्या?”
\v 6 यीशुले उनुस जस बता राँखछ्यो, शिष्‍यूनले उन लोगून थैं उससो क्‍योछ। तब उन लोगूनले शिष्यून जान दीछ।
\v 7 उन गधीक बच्‍चास यीशुक पास ली ग्यान और उमेँ अपूनी थिकाल बिछा दीछ। फिर यीशु उ में बैठियान और इसिकैं यीशु यरुशलेम ग्यान।
\v 8 तब भौत लोगूनले बॉट में अपून- अपून शौल और पंखि बिछा दीयान। और थ्वाड़ लोगूनले खजूरका हांगन काटिभेरन बॉट में यीशुका स्‍वागत खिन बिछा दीयान।
\v 9 और लोग यीशुका दगाड़ अघिल-पछिल हिटना चारों तरफ भटे यो जै-जैकार करूनमरेछ्या, "होशाना! धन्‍य छा तुम जो प्रभुक नामले उछो!
\v 10 हमोरो बाब दाउदको राज्य जो उनमेरियोछ; धन्य छ:! स्वर्ग में परमेश्‍वरकी तारीफ हो!"
\v 11 फिर यीशु यरुशलेम नगर में पुजीयान, और वाँ परमेश्‍वरका भवन में ग्यान। वाँ सब कुछ निकीके देखिभेरन अपुना बारह शिष्‍यूनका दगाड़ फिर वापिस बैतनियाह गौं में आयान क्याखिन ब्याल होग्येछ्यी।
\s बिना फलो को तिमुला को रूख
\r मत्ती 21:18-19
\p
\v 12 दुसाँर दिन जब यीशु और उनारा शिष्य बैतनियाह भटे यरुशलेमका तरफ जानमरेछ्या, तब बॉट में हिटुन-हिटुन यीशु स भूक लागछी।
\v 13 तब वाँ थ्वाड़ दूर में उ एक हरि-भरि रूखस देखिभेरन उक पास आयान कि शैद खान खिन के मिलि जालो। यीशु रूखा पास ग्यान पर उनूले वाँ पातूनका अलावा और कि लै न पायो, क्‍याखिनकी उ फलोको बखत न छ्यो।
\v 14 तब यीशुले उ रूख थै क्‍योछ, "जा, आज भटे तैंमें है कोई फल नी खाँ!" और यो बात उका शिष्य सुणिरेछ्या।
\s मन्दिर भटे व्यापारीन को निकाली जानो
\r मत्ती 21:12-17; लूका 19:45-48; यूहन्ना 2:13-22
\p
\v 15 येक बाद यीशु और उनार शिष्य यरुशलेम आयान और यीशु मन्दिर में ग्यान। वाँ जो लोग बैटभेरन ब्‍यापार करूनमरेछ्या और भेट-बलिदान चढून समानस बेचूनमरेछ्या, यीशु उनुस वाँ भटे भ्यार निकालून लाग्‍यान।और उनुले सुनारून का मेज और कबूतर बेचनवालान का सामूनि खित दीनान।
\v 16 और उले कैसे ल समान लिभेरन मन्दिर में सामान लिजानाको हूकूम नै दीनो।
\v 17 फिर यीशुले लोगून उपदेश दिन लाग्यान, " क्या धर्म-शास्‍त्र में इसो न लिख रैछ, मेरो घर सब जातिनका लोगूनखिन प्रार्थनाको घर कहलाई जॉलो।" पर तुमूनले यैस प्रार्थनाको घर नै बल्‍कि डाकूनको अड्डा बना रैछ!”
\v 18 यो सुणिभैरन याजक और धर्म गुरूनले यीशुस मारनाक मौका खोजून लागनान, उनुस यीशुस देखिभेरन डर लै लागछी, क्‍याखिनकी सब लोग उकि शिक्षा ले हैरान छ:।
\v 19 और ब्‍याल बखत यीशु और शिष्य नगर भटे भ्‍यार जाछ्या।
\s सूखीना का तिमूला का रूख भटे शिक्षा
\r मत्ती 21:20-22
\p
\v 20 जब दुसारा दिन यीशु और उका शिष्य फिर यरुशलेमका बाँट भटे जानमरेछ्या, तब उनूनले तिमुलाका रूखस टुका भेट जाड़ा तक सूखीनाको देखछ्य।
\v 21 तब पतरसले यीशुथै क्‍योछ, "गुरु जी, देखा, तिमुनाको बोट जैस तुमूनले फिटकार दी राँखछ्यो, उ सुक ग्‍योछ!"
\v 22 यीशुले जबाब दीछ, "ताजुब जन करा, लेकिन परमेश्‍वर में विश्‍वास राँख।
\v 23 मैं तुमूनथै कुंछू, जो ले विश्‍वासले यो पहाड़ थै कौलो, उठ और समुद्र में खिती जा, और अपून मन में भैम न करलो बल्‍कि यो विश्‍वास करलो कि जो मैं कुंछू, उ हो जालो, तब उकखिन उसो है जॉलो।
\v 24 येक कारण मै तुमूनथै कूंछू कि जो तुम प्रार्थना में मांगछा, विश्‍वास करा कि उ तुमून मिग्यो, और उ तुमून खिन है जाँलो।
\v 25 "और यीशुले फिर क्‍योछ, "जब तुम प्रार्थना करछा तैय्‍यार हुंछा, तब उ बखत अगर कैले ले तुमूनखिन बुरो कर रै, तब पैली ऊस माफ कर दिया। तब परमेश्‍वरले तुमारा पापून ले माफ करला।
\v 26 लेकिन अगर हम दुसरूनका पापून माफ न करला, तब हमारा पिता परमेश्‍वरले हमारा पापून माफ न करला।
\s यीशुको अधिकार में सवाल
\r (मत्ती 21: 23-27; लूका 20: 1-8)
\p
\v 27 फिर यीशु यरुशलेम में आभेरन परमेश्‍वरका भवनको पटाङण में घुमूनमरेछ्या। उ बखत धर्म गुरु, याजकूनका सिप्‍पै और प्रधान उनारा पास आयान।और उनूले यीशु थैं सवाल पुछछ्य,
\v 28 "तुम यो काम कैक अधिकारले करछा और कैक कूनाले तुम यो काम करछा?"
\v 29 यीशुले क्‍योछ, "मैले तुमूनथैं एक सवाल पुछ्छू, और अगर तुम मैस येक जबाब द्यला, तब मै तुमून बतूलो कि मै कैक कुन में यो काम करछूं।
\v 30 अब तुम यो बता कि यूहन्‍ना कैक कुन में लोगून पानिको बपतिस्‍मा दीछ - परमेश्‍वरका कुन में या लोगूनका कुन में? तुम मैस येक जबाब दी।
\v 31 "तब उन लोग आपस में यो बात करून लाग्यान, "अगर हम कूनूं, परमेश्‍वरका कुन में, तब यीशु कौल कि फिर तुमुले यूहन्ना में विश्‍वास क्‍याखिन नै राख?
\v 32 लेकिन अगर हम कूनूं लोगूनका कुन में, तब लोग सुणिभेरन रीश करला, क्‍याखिनकि उन यूहन्नास परमेश्वरको सेवक समजछ्या।
\v 33 "येक कारण उनूले यीशुथैं क्‍योछ, "हमुन पत्तो नाहातिन।" तब यीशुले क्‍योछ," मैंले तुमून नै बतूनू कि मैं कैक कुन में यो काम करछूं।"
\c 12
\s दुष्ट किसानूनको उदाहरण
\r (मत्ती 21: 33-46; लूका 20:9-19)
\p
\v 1 तब यीशुले धर्म गुरून यो किस्‍सा सुणाछ, "एक आदिम छ्यो जैले अंगूरको बगीच लगाछ, उले उक चारों तरफ घेर-बाड़, करछ्य और बीच में रस निकालूनखिन जॉगा बनाछ, और देखभाल करूनखिन पक्‍को छॉन बनाछ; तब उ बगीचस लिखत करिभेरन खेति किसानस दिभेरन खुद दूर देश न्हैग्यो।
\v 2 जब अंगूर पाक्‍नाका बखत आछ, तब अपून हिस्‍सा ल्‍युनखिन उले उनारा पास एक नौकर भेजछ्‍य।
\v 3 लेकिन खेति किसानूले उ नौकरस पकड़भेरन मारछ्य और खालि हात वापिस लगा दीछ।
\v 4 येक बाद अंगूराका मालिकले फिर दुसोरो नौकरस भेजछ्‍य। बगीच में काम करन्यावालान ले उकि बेईजती करछय और उक ख्‍वारो फोड़ि दीछ।
\v 5 फिर मालिकले एक तिसर नौकर भैजछै, लेकिन उनूनले ऊस मार दीछ। येक बाद कतुक नौकर आजि भेजियान, किसानूले थ्वाड़ून जान हे मारी दीछ और बाकिन अधमरी बना दीछ।
\v 6 अब उक पास नौकर नी छ्या, केवल एक जन बचिनाको छ्यो, उ छ्यो उक च्‍योलो, जैस उ भौत प्‍यार करछ्यो। और उ म्‍यार च्योलोस इज्जत करला कैभेरन, ऊस उनारा पास भेजछ्‍य।
\v 7 लेकिन जब यो च्‍योलो खेतिकारूनका पास पुजिछ्य, तब उनूले आपस में यो साँठ-गाँठ करछ्य, "आ, हम यैस जान हे मारी दिनू! असली वारिस यो छ, फिर उकि सारी जैजाद हमेरि है जालि!
\v 8 तब उनूले ऊस पकड़भेरन मारी दीछ और उक लाश उठाभेरन बगीचका घेर है भ्‍यार खित दीछ।
\v 9 तब यीशुले धर्म गुरून थैं पुछछ्य, "तुमारा विचारले जब बगीचका मालिक आला, तब ऊ कि करलो? उ खेतिकारुनस जरुर मारभेरन अपुना बगीच दुसारा खेतिकारुन सौंप द्योलो!
\v 10 किलै तुमूनले धर्म-शास्त्र में नै पड़ो: कि "जो ढुँगास राजमिस्त्रियूनले बेकार जाणिभेरन खित दीछ, उई ढुँगास मकानका सबुन है खाश ढुँगा बनछो
\v 11 यो काम परमेश्‍वरको छ: और हमारा देखून में बड़ अद्‍भुत छ:।"
\v 12 "धर्म गुरु यो निकीकै कैभेरन समजिग्‍या कि यीशुले यो किस्‍सा हमारा बारि में क्‍योछ। येक कारण उ यीशुस पकड़ून चाँछ्या, लेकिन लोगूनका डरका कारणले उन उबखत यीशुस छोड़िभेरन न्हैग्या।
\s कैसरोको कर दिनो
\r (मत्ती 22: 15-22; लूका 20: 20-26)
\p
\v 13 फिर थ्वाड़ धर्म गुरु और राजपाल हैरोदेसका दलका आदिम यीशुका पास आयान, किलैकि यहूदी नेताओंले उनुस यीशुकि परिक्षा लिन खिन भेजि रखछ्यो।
\v 14 तब उनूनले आभेरन यीशुथैं क्योछ, "गुरु जी, हम यो जाणनू कि तुम सच्‍चा छा, तुम कैकि परवा लै नै करना, और कैको मूँख देख बात लै नै करना, बल्‍कि सच्चाईले परमेश्‍वरका बाँटका उपदेश दीछा। त हमुन बता, कि परमेश्‍वरका नीयमका अनुसार कैसरस कर दिन निको छी, या नाहातिन?"
\v 15 लेकिन यीशुले उनोरो छल कपटस भांपभेरन क्‍योछ, "मेरि परीक्षा किलै लिंछा? एक सिक्का ल्या और मैस दिखा।
\v 16 "तब उन एक सिक्का ल्यान। यीशुले उनूनथै पुछछ्य, "यो सिक्का में कैको मूख और कैक नाम छ?" उनूले जबाब दीछ," कैसरको।
\v 17 "इतुक में यीशुले उनूनथै क्‍योछ, "जो कैसरको छ उस कैसरेस दीया, और जो परमेश्वरको छ उस परमेश्‍वरस दीया।" यो बात सुणिभेरन कि यीशु हमेरि चाल में नै फस उं लोग दंग है पड़ीयान।
\s पुनरूत्थान और ब्या
\r (मत्ती 22 : 23-33 लूका 20: 27-40)
\p
\v 18 फिर सदूकी दलको धर्म गुरु जो मानछ्या कि मरनाक बाद जीवन नाहातिन, उन यीशुका पास आभेरन उनुथै यो सवाल पुछछ्य।
\v 19 "गुरु जी, मुसाले हमुनखिन यो नियम बना रैछ कि अगर कैको भाई अपूना स्‍यैनिका रुन तलक बिना औलादका मरि जांछौ, तब उक भाई उ विध्वाका दगाड़ ब्‍या करिभेरन अपूनी भाई खिन औलाद पैद कर सको, जैल उक वंश अघिल कै बढ़ सको।
\v 20 सात भाई छ्या और पैली वालाका ब्‍या भ्योछ, लेकिन उ बिन औलादका मरि ग्यो।
\v 21 फिर दुसारा भाईले उ विध्वाका दगाड़ ब्‍या करछ्य, और उ लै बगैर औलादका मरि ग्यो। फिर तिसराले, और उक दगाड़ लै इसो हुछो।
\v 22 और इसिकै सात त भाई बिन औलादका मरि ग्‍या, और उक बाद उ स्‍यैनि लै मरि ग्यै।
\v 23 जब उन परमेश्‍वरका न्याय करनाका दिन में फिर ज्‍यून होलो, तब उ स्‍यैनि कैकि स्‍यैनि होलि? क्‍याखिनकी उ त साततै भाईनकि स्‍यैनि रैछ।
\v 24 "तब यीशुले उनूनथै क्‍योछ, "क्या तुम यो कारणले भुल में नै पड़िग्या? नै त तुम धर्म-शास्‍त्रस जाणछा और नै परमेश्‍वरका सामर्थस?
\v 25 क्‍याखिनकी जब लोग मरिन मे भटे ज्‍यून होला, तब उनेरि ब्‍या बरियात नि हो बल्‍कि उन स्वर्ग में दूतुनका समान होला।
\v 26 येक अलावा तुम यो बात नै मानना कि लोग मरिभेरन फिर ज्‍यून है जॉला, लेकिन धर्म-शास्‍त्र में मुसाका बारि में लिख रैछ कि जब उक दगाड़ परमेश्‍वरले ऑगाकि झाड़ि भटे बात करछ्य, उनूले क्‍योछ कि मै त्‍यार पुरखा इब्राहीम, इसहाक और याकूबका परमेश्‍वर छू।
\v 27 किलैकि परमेश्‍वर मरिन्याको नै बल्‍कि ज्‍यूनको परमेश्‍वर छ। अगर तुम सोचछा कि मरिनाका लोग दुबाँर ज्‍यून न हुंना, तब तुम ऐल तलक के नै समजिया।
\s सबुन है ठुलि आज्ञा
\r (मत्ती 22: 34- 40; लूका 10: 25-28)
\p
\v 28 जब एक धर्म गुरु यो बातुन सुणूनमरेछ्यो तब उ समजिछ्य कि यीशुले सदूकियुन सही जबाब दीछ। येक कारण उ अघिल बड़छो और उले यीशु थैं पुछछ्य, "गुरु जी, मैस बता, सबुन है ठुलि आज्ञा कि छ?
\v 29 "यीशुले क्‍योछ, "पैलि आज्ञा यो छ:- हे इस्रायली लोगों, सुणा, हमोरो प्रभु परमेश्‍वर एक छ:।
\v 30 हमुले अपून परमेश्‍वरस अपूना पुर मनले, पुर ताकत और पुर बुद्धिले प्रेम करुन चैंछ।
\v 31 दुसोरो आज्ञा यो छ:- जस प्रेम हम अपूना दगाड़ करनू, उससो प्रेम हमुन अपूना पडसिन दगाड़ लै करून चैंछ। यो द्वी है भेरन ठुलि और कोई लै आज्ञा नाहातिन।"
\v 32 तब धर्म गुरुले यीशु थैं क्‍योछ, "हे गुरु जी, कतुक निकी बात छ। तुमुले सच्‍ची क्‍योछ कि एक्कै परमेश्‍वर छ, उनोरो अलावा और कोई परमेश्‍वर नाहातिन।
\v 33 और उस अपुनो पूरो मन,पुरो ज्ञान, पूरो ताकतलै और पुरो जीवन दगड़ और जस प्रेम हम अपूना दगाड़ करनू, उससो प्रेम हमूले अपून पड़ोसिन दगाड़ लै करून चैंछियो। और यो हर किसमक बलिदान और भेट चढ़ून हैभेरन ज्यादा जरूरी छ।
\v 34 "जब यीशुले देखिछ्य, कि उ ठिक कूछो, तब उनूले उथै क्‍योछ, "तुम परमेश्‍वरका बाट भटे दूर न्हातिना।"और येक बाद कैसे लै यीशुथैं के पुछनाकि हिम्‍मत नै भ्‍ये।
\s मसीह कैको च्योलो छ:
\r (मत्ती 22: 41-46; लूका 20: 41-44)
\p
\v 35 फिर यीशुले मन्दिर में उपदेश दिभेरन क्योछ कि “शास्त्री कसकैं कुनान कि मसीह दाऊदोको च्योलो छ:?
\v 36 दाऊदले आफी पवित्र आत्मा में होभेरन कै रैछ: कि “प्रभुले म्यारा प्रभुथैं क्योछ, “म्यारा दैन तरफ बैठ जब तक कि मैं त्यारा बैरिन त्यारा खुटान का पीढ़ी नै कर द्यूँलो।
\v 37 दाऊद त आफी उथै प्रभु कूँछो फिर उ उको च्योलो कसिकै हो सकछ्यो?” और फिर भौत लोग यीशुका पास आ भेरन उनेरि बात खुशि-खुशि सुणछ्या।
\s धर्म गुरून है सावधान
\r (मत्ती 23: 1-36; लूका 20: 45-47)
\p
\v 38 यीशुले उपदेश दिभेर क्‍योछ, "तुम यो धर्म गुरूनथैं सावधान रया, यो लम्बा कुरता पैनभेरन इथकै-उथकै घुमनान और बजार में लोग उनुस नमस्कार करना,
\v 39 सभा-घर में अघिल भटे बैठनान, और न्यूत में आदरका जागा में बैठुन, यो सब उनुस निको लागछो।
\v 40 लेकिन इन ठग भेरन विध्वाऊन की सब जैजाद खुद लूट लिनान और फिर लोगून दिखुन खिन देर तलक दुआ करनान। लेकिन यो सब कामूनका बदला उनूस परमेश्‍वर भौत ठुलि सजा द्याल।"
\s कंगाल विध्वाको दान
\r ( लूका 21: 1- 4 )
\p
\v 41 फिर यीशु प्रार्थना घर में जाँ दानपात्र राखिनाका छ्यो वाँ बैठि भेरन लोगून को दान दिन देखनमरेछ्या; भौत सेठ लोग भौत कुछ दान दिनमरेछ्या।
\v 42 तब एक विध्वाले आभेरन द्वी नॉन डबल दानपात्र में हालियान।
\v 43 यो देखिभेरन यीशुले अपूना शिष्यून बुलाभेरन उनून थै क्‍योछ, "मैं तुमूनथै सच्‍ची कुंछू कि दान दिनवाँलान में सबुन है ज्यादा यो विध्वाले दीछ।
\v 44 किलैकि सबुनले अपूनी ज्यादा कमाइ मे भटे थ्वाड़ा दीछ, लेकिन यैले अपूनी गरीबी में लै येक पास जतुक छ्यो सबै दी दीछ, और अपून खिन के नै बचायो।"
\c 13
\s मन्दिरैकि विनाश कि भविष्यवाणी
\r (मत्ती 24: 1,2; लूका 21: 5,6)
\p
\v 1 येक बाद जब यीशु प्रार्थना घर भटे जानमरेछ्या तब उनारा एक शिष्यूनले क्‍योछ, "गुरु जी, देखा, प्रार्थना घर और दुसॉर घर कतुक निको देखिनमरेयान और इनार ढुग कतुक ठुलो छन!”
\v 2 यीशुले क्‍योछ, "होई, यो भौते निको छन, लेकिन फिर लै यो सब खतम है जॉलो और तब एक लै ढुग ठॉड़ नै मिलोल।"
\v 3 येक बाद उन सामुनिका डांण में ग्यान, और एकांत में जा भेरन पतरस, याकूब, यूहन्ना और अन्‍द्रियासले यीशुथैं पुछछ्य।
\v 4 हमुन बता कि, यो बात कब होलि?" और जब यो बात पुरी हुनवालि होलि त उ बखत को कि चिन होलो?
\v 5 यीशुले क्‍योछ, "सावधान रौ कि तुम कैका बहकाव में जन आ।
\v 6 क्‍याखिनकि भौत लोग तुमारा पास म्यारा नामेंले आला और कौल कि मै मुक्‍ति दाता छूं, और तब भौत लोग उनारा बहकाव में आ जॉला।
\v 7 जब तुम लड़ै-झगड़ानकि खबर सुणला, तब तुम डरिया जन, क्‍याखिनकि पैली इसो हुन जरूरी छ, लेकिन उ बखत दुनियॉका अंत जल्‍दी नि हो।
\v 8 और जातिको विरोध जाति, राज्‍यको विरोध राज्‍य ठॉड़ उठाल। सब जॉगान में ठुला-ठुला भूचाल आला और जां तां अकाल पड़ॉलो।लेकिन यो केवल लोगूनको दु:ख पीड़कि शुरुवाद होलि।"
\v 9 यीशुले फिर क्‍योछ, "तुम सावधान रौ, क्‍याखिनकि लोग तुमोरो विरोध में होला और तुमून न्यायालय में सौंप द्याल, तुमून सभा में लिजैभेरन हन्टर मारॉला और उन म्‍यार कारणले तुमून रॉजानका सामुनी लै ठॉड़ करि जाला।ताकि उनूनखिन गवांही होलि।
\v 10 किलैकि यो जरूरी छ: कि दुनियॉका अंत है पैली सब जातिन मेरि निकी खबर सुणाई जाओ।
\v 11 जब लोग येक कारण कि तुम म्‍यार शिष्य छा कैभेरन, तुमून पकड़भेरन न्यायालय में ली जॉला, तब यो बातक फिकर जन करिया कि तुम कि कौला, क्‍याखिनकी उ बखत पवित्र आत्‍मा तुमून बतालो कि तुमूनले कि कुन छ:।
\v 12 भाय्‍या अपूना भाईस, और बाब अपूना च्‍योलो मारुन खिन दी द्यलो और नॉनतिन अपूना इज-बबास मरवा द्याल।
\v 13 और म्यारा नामका कारण सब लोग तुमारा दगाड़ बैर करला लेकिन जो आखिर तलक धीरज धरोल, उको उद्धार होलो।
\s संसारोको अन्त हुनाको निशान
\r (मत्ती 24: 15-28; लूका 21: 20-24)
\p
\v 14 यीशुले फिर क्‍योछ, " जब तै उ उजाड़नवाली घृणित चीजस जाँ नै हून चैनी वाँ ठड़ीनाकि देखला, (पढ़ून वाला समझ ली) उ बखत जो आदिम यहूदा प्रदेश में होला, उं भाजभेरन डॉण ,
\v 15 और जो पॉख में होला, उं आदिम अपूना समान ल्‍युनखिन भितर जन जाया;
\v 16 और जो गाड़ान में होलो, उन अपूना कपाडा ल्‍युनखिन पछिल जन लौटिया।
\v 17 उन स्‍यैनिन खिन जो उ बखत गर्भवती ह्वाला और उनून खिन जो नॉनतिना दूध पिलूनवाला ह्वाला, उ बखत उनून खिन कतुक दुखको बखत होलो।
\v 18 प्रार्थना करा कि यो सब जाड़ानक दिनून में जन हो।
\v 19 किलैकि उ दिनून इसो दु:ख पीड़ ह्वाल, जस परमेश्‍वरको दुनियॉका शुरुवाद हुनाक भटे आज तलक नै हैरोछ और न कभै होलो।
\v 20 अगर परमेश्‍वरले उं दिनुन घटाई न हुछ्यो, तब कोई लै प्राणि नै बच। लेकिन उनूले अपूना चुनी लोगूनका कारणले उन दिनून घटै हैछ।
\v 21 उ बखत अगर कोई तुमूनथै कौल देखा, यीशु मसी यां छ:, या वां छ," लेकिन तुम उनूमें यकीन जन करिया।
\v 22 किलैकि झुट्टा मसीह और झुट्टा भविष्यवक्ता आला और उन अद्‍भुत काम लै दिखाभेरन परमेश्‍वरका चुनीका लोगून बहका द्याला
\v 23 येक कारण तुम सावधान रया, क्‍याखिनकि मैले तुमुन बता है कि दुनियॉका अंत है पैली कि-कि होलो।
\s मैसाक च्यालाको दुबार ऊन
\r (मत्ती 24: 29-31; लूका 21: 25-28)
\p
\v 24 "उ बखत यो दु:ख-पीड़ाका बाद सूरज अन्‍यारो पट्ट है जाल, और जूनको उज्यालो लै मिटि जालो।
\v 25 और आकाश भटे तारा खितिन लागल; और आकाशकि शक्ति हिलाई जालि।
\v 26 तब लोग मैसाक च्यालास बड़ी सामर्थका और महिमाका दगाड़ बादलून में उन देखला।
\v 27 और उ बखत उ अपूना स्वर्गदूतुनस भेजिभेरन, संसाराका चारों तरफका दिशाओं भटे अपूना चुनीका लोगून जाँम करूल।
\s अंजीरोको रूखक उदाहरण
\r (मत्ती 24: 32-35;लूका 21: 29-33 )
\p
\v 28 फिर यीशुले शिष्यून थैं क्‍योछ, "एक तिमुलको रूखस देखा और ये देखिभेरन सिखि लि। जसिकै ऊक फाँग मुलायम है जानान, और उनूमें नया नया कल्‍ली ऊन लागनान; तब तुम ज्याड़ी जाँछा कि गरमिक दिन नजिक छ।
\v 29 इसिकै जब तुम यो सब बातुन हुन देखला जो मैले तुमून बताछ, तब जान लिया कि संसाराक अन्तको दिन नजिक छ: बल्‍कि द्वारैमें छ।
\v 30 मैं तुमूनथैं सच्‍ची कूँछू कि यो पीढ़ी को अंत तब तलक नी हो, जब तलक यो सब बात पुर नी है जाँलि।
\v 31 यो आकाश और धरति लै खतम है जालि, पर म्‍यार बचन कभै खतम नी होलो।
\s जागनै रौ
\r (मत्ती 24: 36-44)
\p
\v 32 "यीशुले फिर क्‍योछ, "उ दिनाक बारिमें कोई लै नै जाणून,ना त स्वर्ग दूत और ना त मैं, लेकिन केवल पिता परमेश्‍वर जाणनान कि उ दिन कब आलो।
\v 33 देखा, सावधान रया और प्रार्थना करनै रया; क्‍याखिनकि तुम नै जाँणना कि उ बखत कब आलो।
\v 34 यो उ आदिमको जसो छ: जो अपूना घर छोडिभेरन यात्रा में जाछो। और अपूना सब नौकरून अधिकार दिभेरन उनून अपूनो-अपूनो काम बता जाछो और चौकदार स बिज्‍जो रूनाक हुकुम दी जांछो।
\v 35 येक कारण जागनै रया क्याखिन कि तुम नै जाणना की घरोको मालिक कब आलो, ब्याल जै,या आदा रात में या फिर रात बियान बखत या रातै बखत—
\v 36 काँई इसो नै हो कि उ अचानक आभेरन तुमून पङिना को देखो।
\v 37 और जो मैं तुमूनथै कुंछू उई सबूनथै कुंछू: ‘ जागनै रया! ”
\c 14
\s यीशुक खिलाफ साजिश
\r (मत्ती 26: 1-5; लूका 22: 1,2;यूहन्ना 11: 45-53)
\p
\v 1 उ बखत यहूदी लोग अपूना पुरखोंनका मिस्रियोंकि गुलामी भटे आजाद हुनाका यादगारी में एक त्‍यार मनून भ्या। जब त्‍याराका द्वी दिन बचिरैछ्, तब याजकूनका सिप्‍पै और धर्म गुरु यीशुस चुप-चापल पकड़भेरन ऊस मारूनाकि तरकीब सोचुन लाग्यान।
\v 2 लेकिन उन कुनमरेछ्या, कि त्‍याराका दिनुन में नै, काँई इसो नै हो कि लोग हमारा दगाड़ झगड़-फसाद करुन।
\s एक स्यैनि यीशु में इत्र लागूछी
\r (मत्ती 26: 6-13; यूहन्ना12:1-8)
\p
\v 3 उ बखत जब यीशु बैतनियाह गौं में अपूना शिष्‍यूनका दगाड़ शमौन नामाका कोढ़ीका घर में खान खानखिन बैठी रेछ्या, तब एक स्‍यैनि भौत महंगो इत्र लिभेरन वां आछ। और उले उ सब यीशुका ख्‍वार में खड़ै दीछ।
\v 4 लेकिन जो लोग वाँ छ्या उनूनमें भटे थ्वाड़ लोग रिसैभेरन यो कुन लाग्यान, "यैले यो इत्र स बरबाद किलै करछ्य?
\v 5 किलैकि यो इत्र भौत किमती छ्यो और यैस बेचभेरन उन गरीबुन में बाटि जै सकछी।" और उनुले यो कै भेरन उ स्‍यैनि स डाठीछै
\v 6 लेकिन यीशुले उनूनथै क्‍योछ, "तुम यैस परेशान किलै करुनमरैछा? यैस छोड़ि दीया, किलैकि यैले मैं खिन निको काम कर रैछ।
\v 7 गरीब तै तुमारा दगाड़ हमेशा रोला, जब लै तुम चाला तुम उनेरि मधत कर सकछा, पर मै तुमारा दगाड़ हमेशा नी रू।
\v 8 जो लै यो कर सकछी यैले उ करछ्य, उले म्‍यार मरुन है पैलि मैस खड़ियून खिन म्‍यार आंग में इत्र लगाछ।
\v 9 मै तुमूनथै सच्‍ची कुंछू, सारा दुनिया में जाँ लै मेरि निकी खबर सुणाई जालि, वाँ येक याद में जो लै यैले करछ्य येको जिकर जरुर होलो।"
\s यहूदाको विश्वासघात
\r (मत्ती 26: 14-16; लूका22: 3-6)
\p
\v 10 तब यो देखिभेरन यहुदा इस्‍करोती जो उनारा बारह शिष्यून मे भटे एक छ्यो, उ याजकूनका पास ग्योछ और यीशुस पकडूनको वादा कर आछ।
\v 11 और याजक यो बात सुणिभेरन खुश भ्‍यान और उनूले ऊस धन दिनाका वादा करछ्य। और यहुदा यीशुस पकड़ूनाक ताक में लागिग्यो।
\v 12 त्‍याराका एक दिन पैलि एक भेडको पाठास बलि करिजाछ्यो, तब यीशुका शिष्यून ले उथै पूछ्छै, “ तै काँ चाँछे कि हम तैखिन त्यार खानाकि तैयारी करा?”
\v 13 तब यीशुले द्वी शिष्यून यो कै भेरन भेजछ्‍य, "यरुशलेम नगर में जाओ। वाँ तुमून एक आदिम मिलोल जो एक पानिको भरीना फूँलो ली जानर्मयो होलो, तुम उक पछिल-पछिल जाया।
\v 14 और जो घराका भितेर उ जाँलो, उ घराका मालिक थै तुम इसो कया कि गुरु जी पुछ रैछ कि “मैं खिन उ जागा काँ छ:, जाँ मै अपूना शिष्‍यूनका दगाड़ त्‍यार खूलो?”
\v 15 और उ तुमून वाँ मलि एक सजी-सजायी कमरा दिखालो; तुम वाँ हम सबुन खिन त्‍यार खानखिन तैय्यारी करिया।"
\v 16 यो सुणिभेरन शिष्य न्‍हैग्‍या और जसो यीशुले उनुथै कईना को छ्यो, यो उनूले यरुशलेम नगर में जा भेरन सबचीज ठिक उसै पाछ। और उनूले वाँ त्‍यार खान खिन तैय्यारी करछ्य।
\v 17 जब ब्‍याल हुन लागछी तब यीशु अपूना बारह शिष्‍यूनका दगाड़ उ घर में पुजनान।
\v 18 और जब उ बैठी भेरन खान खानमरेछ्या, तब यीशुले उनूनथै क्‍योछ, "तुम सब म्‍यार दगाड़ खानो खानमैरेछा, लेकिन मै सच्‍ची कूंछू कि तुमून में एक इसो छ जो मैस पकड़वाल।
\v 19 " और यीशु की यो बात सुणिभेरन शिष्य उदास हो जानान और एक-एक कै भेरन ऊथै पुछून लाग्यान, कि “ क्‍या उ मै छूं?”
\v 20 यीशुले जबाब दीछ, उ तुम बारून में भटे एक छ:, और जो म्यारा दगाडा थाली में हात डालछो।
\v 21 क्‍याखिन कि मनुष्य पुत्र, जैका बारिमें धर्मग्रन्थ में लिखीना को छ:; कि उ पकड़वाईलो लेकिन धिक्कार छ उखिन जो ऊस पकडूछो, उखिन त योई निको छ्यो कि उको यो संसार में जनमई नी हूनो।
\s प्रभु -भोज
\r (मत्ती 26: 26-30; लूका 22: 14-20;1कुरिन्थियों 11: 23-25)
\p
\v 22 जब उन खान खिन बैठीरेछ्या तब यीशुले रोटो पकडछै और आशीश मांगिभेरन टोडछै और अपूना शिष्यून दिभेरन क्‍योछ, " येस ली; यो म्योरो मासु छ:।"
\v 23 फिर उनुले ब्यालस टिपभेरन परमेश्‍वरस धन्यवाद दिभेरन शिष्यून दीछ और सबुनले उ मे भटे बारि-बारिले पीछ।
\v 24 तब यीशुले उनूनथै क्‍योछ, “ यो न्या वाचा को म्योरो खून छ:, जो भौतून खिन बगाईजाछो।
\v 25 मैं तुमूनथै सच्‍ची कूंछू, कि मै अंगूरको रस तब तलक दुबाँर कभै न पियूं, जब तलक कि मैं परमेश्‍वरका राज में जा भैरन न्या रस नी पीयूं।"
\v 26 तब भजन गानाक बाद यीशु और उनार शिष्य जैतून नामाका डांण में न्है जानान।
\s पतरसकि इन्कारकि भविष्यवाणी
\r (मत्ती26: 31-35;लूका 22: 31-34: यूहन्ना 13: 36-38)
\p
\v 27 तब यीशुले अपूना शिष्‍यून थै क्‍योछ, "तुम सबुन ठोकर खाँला, क्याखिन कि धर्मग्रन्थ में यो लिखिना को छ:, ‘मैं ग्वालास मरलो, और सब भेड़ इथकै- उथकै न्हैजाल।’
\v 28 लेकिन ज्यून करी जानाका बाद मैं तुम सबुन है पैली गलील प्रदेश हिन जूंलो।"
\v 29 पतरसले यीशुथैं क्‍योछ, "गुरु जी, चाहे सब छोड़ि दियून, लेकिन मैं नी छोड़ूलो।"
\v 30 यो सुणिभेरन यीशुले ऊथै क्‍योछ, “मैं तैथै सच्‍ची कूंछू कि आज रात मुर्गक द्वी बार बांक दिन है पैली, तै तीन बार अपूना मुखले मैंरो इन्‍कार करले।”
\v 31 लेकिन पतरसले और लै जादा जोर दिभेरन क्‍योछ, "चाहे मैंस तुमारा दगाड़ मरुन लै पड़लो, तब लै मैं तुमारो इन्‍कार कतई नि करुं।" और उन सब योई बात कुंनमरेछ्या।
\s गतसमनी में प्रार्थना
\r (मत्ती 26: 36-46; लूका 22: 39-46)
\p
\v 32 यीशु और शिष्य गतसमनी नामाका बगीच में आयान। यीशुले अपूना शिष्यूनथै क्‍योछ, "जब तलक मैं प्रार्थना करछूं, तुम याई ठैरा।"
\v 33 यीशुले पतरस, याकूब और यूहन्नास अपूना दगाड ली ग्योछ, उ बखत यीशु भौत उदास और दुखी हुन लागछ्य
\v 34 उनूले शिष्‍यूनथैं क्‍योछ, मै इतुक ज्यादा दु:खी छूं कि मैस इसो लागुनमैरेछ कि म्‍यार प्राण जानवाल छन। येक कारण तुम याई ठैहर्या और जागनै रौ।"
\v 35 उन थ्वाड़ अघिल ग्यान और भिमें पडिभेरन प्रार्थना करून लाग्यान कि अगर हैसको त यो मुशीबत म्यारा सामुनी भटे टलि जओ।
\v 36 और यीशुले क्‍योछ, "ओ बबा, तुमून खिन के लै मुश्‍किल नहातिन। यो दुख मुशीबतकी असहनीय बखत मै है दूर करि दीया। फिर लै मेरि नै, बल्‍कि तुमेरि ईच्‍छा पुरि हो।"
\v 37 फिर यीशु अपूना शिष्‍यूनका पास वापिस आयान और उनूले उनुस पड़िनाका देखिभेरन पतरस थैं क्‍योछ, "शमौन पतरस, क्‍या तैं पडी रौछै? किलै तैं घंटभर लै बिज्‍जो नै रै सकछ्य?
\v 38 तुम सबै बिज्‍जो रैयभेरन प्रार्थना करा कि तुम इम्तिहान में नै पड़ा। आत्‍मा तै तैय्‍यार छ:, लेकिन शरीर कमजोर छ:।"
\v 39 यीशुले फिर जा भेरन दुबाँरा उई प्रार्थना करछ्य।
\v 40 और फिर वापस आभेरन उले अपूना शिष्‍यून आजि पड़िनाका पाछ किलैकि उनेरि आँख में नीन भरिनाकि छी। उठभेरन शिष्‍यूनका समज में यो न आयो कि यीशुस कि जबाब दिनू।
\v 41 यीशु जब तिसर बार शिष्‍यूनका पास आयान, तब उनुले उनूनथै क्‍योछ, "आजि तलक पड़िनाका छा और आराम करुनमरैछा? बस, अब भौत है ग्‍योछ। उ बखत आ ग्‍योछ कि मै पापिनका हात पकड़वाई जूलो।
\v 42 उठा, हम हिटनू, किलैकि मैंरो पकड़ूनूवॉलो नजिक छ:।"
\s यीशुस ध्वाकाले पकड़वाई जानो
\r (मत्ती 26: 47- 56; लूका 22: 47-53; यूहन्ना 1 8: 3 - 12 )
\p
\v 43 जब यीशु इसो कुनमेरयोछा, उ बखत यहुदा इस्‍करोती वाँ आछ। उका दगाड़ जांठ-तलवार लिभेरन एक भीड़ ले छी, जिनुन याजकूनका, और धर्म गुरूनले और प्रधानूले भेजि राँखछ्यो।
\v 44 यहूदाले उनून यो बता राँखछ्यो कि जैस मै आगाल हाललो, उ यीशु होलो। तुम ऊस पकड़भेरन सावधानीले लीजाया।
\v 45 और वाँ पुजीभैरन यहूदा तुरन्त यीशुका पास जा भेरन क्‍योछ, "गुरु जी!" और उले ऊस आगाल हालीछै।
\v 46 तब उनूनले यीशुस पकड़िभेरन बन्दी बना लीछ:।
\v 47 इदुक में शिष्यून में भटे एकले महायाजकका नौकरको कान छुरीले काटी दीछ,
\v 48 पर यीशुले उ भीड़ का लोगून थै क्‍योछ," क्या तुम लोग मैंस डाकू समझछा, जो तलवार और जाठा लीभेरन मैंस पकड़न खिन आरेछा?
\v 49 जब मैं हर-रोज मन्दिर में उपदेश दीछ्यूं, तब तुमुले मैस नै पकड़ियो; पर अब यो येक कारण हुनमरेछ् कि परमेश्‍वरको बचन पुर हो।"
\v 50 तब सब शिष्य यीशुस छोड़िभेरन भाजि जानान।
\v 51 एक नौ जवान जो यीशु का पछील आईना को छ्यो। उ अपूना आंगा में केवल एक चदर ओड़ीना को छ्यो। लेकिन जब यीशुस पकड़छ्यै,
\v 52 तो उ नौ जवान चदर छोड़िभेरन नंगो भागी जाछो।
\s महासभा का सामुनि यीशु
\r मत्ती26:57-68; लूका22:54-55;63-71;यूहन्ना 18: 13,14,19-24
\p
\v 53 और उन यीशुस महायाजकका पास ली ग्यान। वाँ दुसारा याजकूनका, धर्म गुरु और प्रधान पैली भटे जामा छ्या।
\v 54 यीशु भटे कुछ दूर रहभैरन पतरस उनारा पछील-पछील जाभैरन महायाजकून का भरका खालमें तक ग्योछ और वाँ चौकदारून का दगाड़ा बैठी भैरन आगो तापून लागछो।
\v 55 और खास महायाजक और पूरी यहूदी न्यायालयलका सदस्य यीशुस मरूनाका विचारले उनारा खिलाफ गवैन की तलाश में लागि रैछ्या, लेकिन उनून एक ले नै मिल्यो।
\v 56 भौत लोगुनले तै उनारा खिलाफ झुटि गवै लै दीछ पर उनारा गवै आपस में मेल नी खानमरेछ्या।
\v 57 कुछ लोग उनारा ठाँड़ा हो भेरन उनारा खिलाफ गवै दिन लाग्यान,
\v 58 "हमुले यो आदिम स इसो कुन सुणि रैछ कि मै यो हातक बनाई मन्दिरस उधारिभेरन तीन दिनका भितेर येक बदला एक दुसोरो घर बना द्यूंल जो कि हातले बनाई न हो।"
\v 59 लेकिन यो बातुनका बारि में लै उनारा बयान एक-दुसरक दगाड़ न मिलुनमरेछ।
\v 60 उक बाद महायाजकले ठाँड़ है भेरन यीशु थै पुछछ्य, "यो तुमारा विरोध में जो गवै दीनमरीयान, क्‍या त्‍यार पास येक कोई जबाब नाहातिन?"
\v 61 पर यीशु चुप रैयान और उनूले केले जबाब न दियो। फिर महायाजकले यीशु थै पुछछ्य, "क्‍या तैं सच्‍ची में मुक्तिदाता और परम परमेश्‍वरको च्‍योलो छ?"
\v 62 यीशुले जबाब दीछ, "होई, मै उ छूं। और तुम मैस सर्व शक्‍तिमान परमेश्‍वरका देन तरफ बैठिनाको और बादलों में दुबाँरा उन देखला।"
\v 63 यो सुणिभेरन महायाजकले रीशले अपूना आँगाग कपाड़ा फाड़भेरन क्‍योछ, "अब हमुन और कोई लै गवैकि जरुरत नाहातिन।
\v 64 हमुले खुद परमेश्‍वरकि बुराइ अपूना कानुनले सुणि है! अब बता कि तुम सबुनको येक बारि में कि राई छ?"
\v 65 तब थ्वाड़ आदिम यीशु में थुकून, उका ऑख में पट्‍टी बादि भेरन ऊस घुस् मारुन, और पुछून लाग्‍यान कि बतो, तैस कैले मारछैं? और सिप्पैनले लै यीशु स थप्‍पड मारियान।
\s पतरस को इन्कार करून
\r मत्ती 26:69-75; लूका 22:56-62; यूहन्ना 18:15-25-27
\p
\v 66 जब पतरस तलि खल मे छ्यो, तब महायाजक की एक नौकरानी वां आछ,
\v 67 जब उले पतरस स वां आग तापुन देखिछ् य, तब भौत ध्‍यानले ऊस देखिभेरन क्‍योछ, "तैं लै तै उ नासरत गौंक यीशुका दगड़या छ्ये।
\v 68 यो सुणिभेरन पतरसले क्‍योछ, "मै नै जाड़नू कि तैं कि कुनमरैछै।" यो कूनै-कूंन पतरस द्वार तलक पुजि रियोछ, तब उ बखत मुर्गाले बांक दीछ।
\v 69 येक थ्वाड़ देर बाद जब उ नौकरानी पतरस स दुबाँरा वाँ देखछ्य, तब उले फिर क्‍योछ, "यो आदिम लै उनूमें भटे एक छ।"
\v 70 पतरसले दुबाँरा फिर यीशुका इन्‍कार करछ्य, तब थ्वाड़ देर बाद वाँ ठाँड़ होईनाका लोगूनले पतरस थैं क्‍योछ," यो बात पक्‍की छ क्‍या तैं लै यीशुका दगड़ियान मे भटे एक छ, क्‍याखिनकी तैं लै गलीली छ।
\v 71 उक बाद पतरस उनारा सामुनी परमेश्‍वरकि यो कसम खान लागछो, "मै उ आदिमस नै जाणनू जैक बारि में तुम कुंनमरोछ।"
\v 72 उ बखत मुर्गाले दुसारा बारि बांक दीछ। तब पतरस स यो बात याद आछ जो यीशुले ऊथै कैरखछ् यो कि आज मुर्गक दीवी बारि बांक दिन है पैली तैं मैंरो तीन बार इन्‍कार करले। उ यो बात सोच भेरन रून लागछो।
\c 15
\s पिलातुस का सामुनि यीशु
\r मत्ती 27:1,2,11-14; लूका 23:1-5; यूहन्ना 18:28-38
\p
\v 1 जसिकैं रात्‍तै भैछ तब न्‍यायालयाँक आदिम आपस में बात करून लाग्यान तब उ उनुस बादिभेरन रोमी राजपाल पिलातुसक पास ल्‍हीग्यान और उनूले उस उनारा हात सौंप दिछ।
\v 2 तब पिलातुसले यीशु थैं पुछछ्य, "क्‍या तैं यहूदियूनको रॉज छ?" यीशुले क्‍योछ," तै खुद कुनमरेछै।"
\v 3 फिर याजकूनका सिप्‍पैनले यीशु में भौत ज्याद झुटा दोष लग्‍यान।
\v 4 तब पिलातुसले यीशु थैं पुछछै, "तैं जबाब किलै न दिने? देख, इन कतुक बातुनका बारि में तैं में दोष लगूनान?”
\v 5 फिर लै यीशुले ऊस के जबाब नै दी; यो देखिभेरन पिलातुसैस बड़ ताजुब भ्योछ।
\s यीशुस मौतकी सजा को हुकुम
\r मत्ती 27:15-26; लूका 23:13-25; यूहन्ना 18:39---19:16
\p
\v 6 हर फसहक त्‍याराका मौक में पिलातुस एक कैदीस उनून खिन छोड़ि दीछ्यो।
\v 7 बरअब्बा नामोको एक कैदी झगाड-फसाद करन्या लोगूनका दगाड़ जेल में बन्‍द छ्यो जैले झगाड-फसाद में खून करि राँखछ्यो।
\v 8 तब लोग पिलातुसक पास आयान और ऊथै विनती करिभेरन कुन लाग्‍यान, "जस्‍सिकैं तै आज तलक हमुन खिन करि रैछ, उससो आजि लै करो।"
\v 9 पिलातुसले उनुथै पुछछ्य, "तुम कि चांछा क्‍या मै तुमून खिन यीशु जैस तुम यहूदियूनको राज कूंछा, ऊस छोड़ि दियूं?"
\v 10 पिलातुसले इसो येक कारण क्‍योछ क्‍याखिनकी उ जानछ् या कि याजकूनले डाह का कारण यीशुस पकड रखछ्यो।
\v 11 लेकिन याजकूनले लोगूनस भडका राँखछ्यो कि यीशुस नै, पर बरअब्बास हमारा कारण छोड़ि दीया।
\v 12 यो सुणिभेरन फिर पिलातुसले उनुथै पुछछ्य, "जैस तुम यहूदियूनको राजा कूंछा, उको मैं कि करूं?”
\v 13 उनुले चिल्‍लाभैरन क्‍योछ, "ऊस सूली में चढ़ा दे!"
\v 14 तब पिलातुसले उनुथै पुछछ्य, "क्‍याखिन, येले कि गलती करि रैछ?" लेकिन लोगूनले और लै ज्यादा जोरले कुंनान, उस सूली में चढ़ा दे!"
\v 15 पिलातुस भीड़ स खुश करून चांछ्यो और येक कारण उले बरअब्बा उनून खिन छोड़ि दीछ। और यीशुस हनटर मार लगाभैरन सूली में चढुन खिन सिपाईन हात में दी दीछ।
\s सिपैन का द्वारा यीशु को अपमान
\r मत्ती 27:27-31; यूहन्ना 19:2-3
\p
\v 16 तब सिप्‍पै यीशुस रोमी राजपालका महलका भीतर खाला में ली ग्‍यान और उनुले अपूनी पुरि पलटनस वाँ बुला लिछ।
\v 17 और उनुले यीशुस बैगनी रंगको कपाड़ा पैनायान और काङानको एक मुकुट बनाभेरन यीशुका ख्‍वार में लगै दीछ,
\v 18 और यो कैभैरन ऊस नमस्कार करून लाग्यान, "हे, यहूदियूनका राँज जी , तुमून हमोरो नमस्कार छ!"
\v 19 और उन यीशुका ख्‍वार में जाँठाले मारनान, और उनूमें थुननान और घुङा टेकीभैरन ऊस नमस्कार करनान।
\v 20 उन यीशु की मजाक बाईना का बाद, तब उनारा बैगनी कपाड़ास उतारभेरन उनुस उनारा कपाड़ा पैनायान; और फिर उनुस सूली में चढुन खिन वाँ भटे भ्‍यार ल्‍हीग्यान।
\s यीशु को क्रूस में चढ़ाई जानो
\r मत्ती 27:32-44; लूका 23:26-43; यूहन्ना 19:17-27
\p
\v 21 सिप्‍पै यीशुस सूली में चढुन खिन नगराका भ्‍यार ली जानमरेछ् या। उ बखत कुरेनी शिमोन नामोको एक आदिम यरुशलेम जा भेरन उ बॉट उनमरेछ्यो। सिप्पैनले ऊस पकडछै और यीशु की सूलीस ली जान खिन क्योछ।
\v 22 और उन यीशुस गुलगुता नामाका जाँगा में लिग्यान जैक अर्थ छ खोपड़ी की जाँगा।
\v 23 वाँ सिप्‍पै अंगूरको रस खितिभेरन यीशुस दिन लाग्यान, पर यीशुले नै पीयो।
\v 24 ये बाद उनुले उनुस कील ठोकभेरन सूली में टाँग दीछ। और उनारा कपड़ान स आपस में बाँड़ुन खिन कि कैं स कि मिलोल कैभेरन परची खितिभेरन आपस में बाँणि लिछ।
\v 25 जब उनुले यीशु स सूली में चढ़ा, उ बखत रात्‍तैको नौ बाज रेछ्यो।
\v 26 उनुले उनारा सूली में यो दोषपत्र टागिई दीछ कि यो यहूदियूनको राज छ:।
\v 27 और उनारा दगाड़ द्वी डाकू लै अलग-अलग सूली में चढ़ै राँखछ् यो, एक स दैंन तरफ और दुसरास बौं तरफ।
\v 28 (तब पवित्रशास्त्र में कईनाकि यो बात पूरी भेछ्य, कि उ अपराधीन का दगाड़ा गिनी ग्योछ।)
\v 29 जब यीशुका पास भटे लोग जानमरेछ्या, तब उन आस्‍ते आस्‍ते कुनमेरयोछा, "अरे वा, तैं तै उई छ जो इसो कूछ्यो कि में परमेश्‍वरका घरैस उधारिभेरन फिर तीन दिन में तैय्‍यार करि दियुलो।
\v 30 लेकिन तैं अब सूली भटे भीमें उतरभेरन अपूनास बचा!
\v 31 और इसीकै याजकूनका सिपैले और धर्म गुरुनले लै यीशु की हसि करछ्य। और उं आपस में कुन लाग्यान, "यैले दुसरास बचा, कि यो अपूनास नै बचा सक
\v 32 अगर यो मुक्तिदाता छ और सच्‍ची में यहूदियूनको रॉज छ, तब उ सूली भटे तलि उतरि आला। तब हम विश्‍वास करला।
\s यीशु को प्राण त्यागून
\r मत्ती 27:45-56; लूका 23:44-49; यूहन्ना 19:28-30
\p
\v 33 और दिनका छकाल में पुर दुनिया में अन्यारो होग्यो और तीन बजे तक रयोछ।
\v 34 तब तीन बजे यीशुले अपूनी भाषा में जोरले धदेछ, "एलोई, एलोई, लमा सबकतानी?" जैक मतलब छ," हे म्‍यार परमेश्‍वर, हे म्‍यार परमेश्‍वर, तुमुले मैस क्‍याखिन छोड़ि दीछ?
\v 35 यो सुणिभेरन सामूनी ठॉड़ होईनाका थ्वाड़ लोगूनले क्‍योछ, "देखा, यो एलिय्याह नबीस धदूनमैरियोछ।"
\v 36 इतुक में उनूनमे भटे एक सिपाई डंडा लिभेरन आछ और ऊस सिरका में डुबाभेरन यीशुस चुसून खिन लि ग्योछ। , " देखनू कि एलिय्याह यैस बचून खिन उछो या नै उनो!"
\v 37 येक बाद यीशुका खाप भटे जोरकि अवाज निकलनाका बाद उनूले अपूना प्राण छोड़ि दीछ।
\v 38 तब परमेश्‍वरको भवनको पर्दा मलि भटे तलि तलक फाटभेरन द्वी टुकुड़ है ग्या।
\v 39 जब सुबदारेले जो वा सामुनी ठॉड़ है रैछ्य, उले उनुस इसिकैं मरुनस देखिभेरन क्‍योछ, "सच्‍ची में यो आदिम परमेश्वरका च्‍योलो छ्यो!"
\v 40 थ्वाड़ स्यैनिन दूर ठॉड़ है भेरन देखुनमैरेछ। जैमे मरियम मगदलीनी, सलोमी, और नॉन याकूब और योसेसकि इज मरियम छी।
\v 41 जब यीशु गलील में छ्या तब यो स्यैनिन उनारा दगाड़ जाछ्या और उनेरि सेवा करछ्या। और वां और ले भौत स्‍यैनिन छ्या जो यीशुका दगाड़ यरुशलेम तलक आईनाका छ्या।
\s यीशु को गाड़ी जानो
\r मत्ती 27:57-61; लूका 23:50-56; यूहन्ना 19:38-42
\p
\v 42 जब ब्‍याल हो गैछी और यो अरामोको दिन है भेरन पैलिक दिन छ्यो।
\v 43 वां एक आदिम छ्यो जैक नाम यूसुफ छ्यो। उ न्यायालयलका इज्‍जतदार आदिम छ्यो जो परमेश्‍वरको राज्‍यको भौत इंतजारी में छ् यो। उले हिम्‍मत करिभेरन पिलातुसक सामुनी ग्योछ और उले ऊथै यीशुकी लाश माँगछय।
\v 44 यो सुणिभेरन पिलातुस चौंक पडछो कि उ इदुक जल्‍दी मरि ग्‍यो। तब उले सुबदारस बुलाभेरन पुछछ्य कि यीशुस मरि ग्यो छी?
\v 45 तब सुबदार भटे यो खबरस जांड़ीभेरन कि यीशु सच्‍ची में मरि ग्योछ, तब पिलातुसले यूसुफस उकि लाश दिलवा दीछ।
\v 46 तब यूसुफले एक कफन खरिदछै और यीशुस सूली मे भटे उतरछै। और उले उनुस कफन में लपेटिभेरन एक बन्‍द होडियार में खोदिनाकी कबर में राँख दीछ और कबरो को द्वार में एक ठुलौ ढुङ लगा दीछ।
\v 47 और मरियम मगदलीनी और योसेसकि इज मरियम यो चाँ रैछ्या कि उनुस कां राखंनान।
\c 16
\s यीशु को ज्यूनो हूनो
\r मत्ती 28:1-8; लूका 24:1-12; यूहन्ना २०:१-१०
\p
\v 1 जब आरामोको दिन खतम ग्योछ, तब मरियम मगदलीनी और याकूबकि ईजा मरियम और शलोमीले खुशबुदार मश्यालो लिभेरन कबर में ऊनान कि यीशुकी लाश में लगूँला कैभेरन।
\v 2 और हफ्ताका पैल दिन रात्तै कबर मे आयान।
\v 3 उन बॉट में आपस में यो बात करनमरेछ्या, "हमुन खिन कबरो को ठुलो ढुङास को हाटालो?"
\v 4 लेकिन जब उन वां पुजनान, तब उनुले देखछ्य कि द्वारोको ठुलो ढुङ हटीनाको छ!
\v 5 और उन कबराका भितर ग्‍यान और यो देखिभेरन उन डरि जानान कि सफेद रंगोको कपाड़ा पैनीनाको जवान दैंन तरफ बैठि रेछ्यो।
\v 6 तब स्वर्गदूतले उनूनथै क्‍योछ, "डरौ जन, मै जाणछू कि तुम यीशुस चाँनमर्योछा जिनून सूली में चढ़ै राँखछ् यो। उ यां न्‍हैंतिन, उ ज्यून है ग्योछ! राखछ् यो, तुम निकीकैं चाँ ल्ही। यो उई जॉगा छ जां उनुस राँख राँखछ्यो।
\v 7 जलदी जा भेरन यो बात सब शिष्‍यून और पतरसथैं कया कि यीशु तुमून है पैलिक गलीलखिन जालो, और जस उनूले तुमूनथैं कै राखछ्यो। तुम वांइ उनून देखला।
\v 8 और उन कबर भटे निकल भेरन भाजि ग्या, क्याखिन उन डरून मरेछ्या, और उनूनले कैथैं के न क्यो।
\s मरियम मगदलीनी स यीशु को दिखाई दिनो
\r मत्ती 28:9-10; यूहन्ना 20:11-18
\p
\v 9 और हपता का पैला दिना रातैनि, यीशु ज्यूनो होभेरन सबून है पैलि मरियम मगदलीनी जेमें भटे उले सात भुतून निकालीना को छ्यो, ऊस दिखाई दिछ।
\v 10 तब मरियम मगदलीनी ले यीशु का शिष्यून जो दुखी छ्या और रून मरेछ्या उनारा पास जाभेरन यो समाचार दीछ।
\v 11 और जब उनून ले सुणछ्ये और उनून दिखाई दीछ, त उनून विश्वास नै भ्यो।
\s दीवी शिष्यून यीशु को दिखाई दिन
\r लूका 24:13-35
\p
\v 12 फिर येक बाद यीशु दीवी जनून दिखाई दीछ, जो गौ खिन जान मरेछ्या।
\v 13 उनून ले लै यो बात लोगून बाताछ लेकिन उनरि बातून में कैले लै विश्वास नै करियो।
\s ग्यारून यीशु को दिखाई दिन
\r मत्ती 28:16-20; लूका 24:1-12;यूहन्ना 20:19-23; प्रेरितों काम 1:6-8
\p
\v 14 पछिल उ उन ग्यारह ले , जब उन बैठिनाका छ: दिखाई दियान, और उनारा अविश्वास और मनेकि कठोरताकि उलाहना दिछ, क्याखिनकि जिनूनले उका जी उठूनाका बाद उनून देख राखछ्यो और उनूनले विश्वास न करियो।
\v 15 और उले उनूनथैं क्योछ, तुम सारा संसार में जाभेरन सारा संसाराका लोगून सुसमाचार प्रचार करा।
\v 16 जो विश्वास करो, और बपतिस्मा ली उको उद्धार होलो, लेकिन जो विश्वास नि करोलो दोषी ठैराई जालो।
\v 17 और विश्वास करूनवालान में यो चिन्ह ह् वाला, कि उन म्यारा नामेले भूतून निकालाल।
\v 18 और नया- नया भाषा बोलला, और सांपून उठाला, और अगर उन जहर ले पी जालां तबले उनेरि कै हानि नि हो और उन बीमारूनमें हात राखाला, और उन चंगा हो जालां।
\s यीशु को स्वर्गखिन जानो
\r लूका 24:50-53; प्रेरितों 1:9-11
\p
\v 19 और जब प्रभु यीशु उनारा दगाड़ा बात करनाका बाद स्वर्ग में उठा ली ग्यान, और परमेश्वरेकि दैन तरफ बैठ ग्यान।
\v 20 और उन निकलभेरन हर जागा प्रचार करछ्य, और प्रभु उनारा दगाड़ा काम करते र्यान, और वचन उन चिन्हों का द्वारा जो दगाड़ा- दगाड़ा हुछ्या, और वचनेस मजबूत करनै रयान। आमीन।।
