\id ACT ide UTF-8
\rem Copyright Information: Creative Commons Attribution-ShareAlike 0 License
\h પ્રેરિતોનાં ક્રત્યો
\toc1 પ્રેરિતોનાં ક્રત્યો
\toc2 પ્રેરિતોનાં ક્રત્યો
\mt1 Acts of the Apostles
\mt1 પ્રેરિતોનાં ક્રત્યો
\c 1
\p
\v 1 .ઓ થિયુફિયુસ, પોંઅલી ચોપડી તીઅ બોદી ગોઠહી હાટી લેખહી જીઅ જો ઇસુવેં શુરું થી કોઅતો એન હિકાળતો યેનહોં,
\v 2 . ત્યાઅ દિહ્યા હુદી જ્યાંઅ હુદી ત્યાંઅ પ્રેરિતાહાંલ જ્યાંહાંલ ત્યાંઅય નિવડુલા આતા પવિત્ર આત્મા દુવારે આજ્ઞા દીઇન ઉચે ઉઠાવ્યો ગીયો.
\v 3 .ત્યાઆય દુ:ખ ઉઠાવ્યા પાછેં પાક્કિ સાબીતી દેખાડીન આંય જીવતો હેય એહેકે દેખાડ્યાં, એન ચાળીસ દિહ્યાં હુદી તોઓ ત્યાંહાંન દેખાતો રિયો. એન પોરમેહેરા રાજ્યાં ગોઠ્યો આખતો રીયો.
\v 4 . એન ત્યાંહાંન મીળીન ત્યાંહાંન આજ્ઞા દેની, “ યરૂશાલેમાલ મા છોડહાં, બાકી આબહા ત્યાંઅ વચના પુરાં ઓના વાટ એઅતેં રાંઅ, જ્યેં ગોઠ્યેંહ્યેં ચર્ચા તુમા હાંબડીં ચુકહ્યાં.
\v 5 . કાહાકા યોહાનાય તે પાંઅયાંમેં બાપપ્તિસ્મા દેનલાં હેય,બાકી થોડા દિહ્યાં કે તુમા પવિત્ર આત્મા થી બાપ્તિસ્મા મેળવાહાં.”
\v 6 . છેલ્લે: ત્યાંહાય એક્ઠેઅ મીળીન આખ્યાં, “ ઓ પ્રભુ, કાય તુંઅ યાજ વેળે ઇસ્ત્રાઇલ રાજ્યાંલ ફિરિથી સ્થાપના કોહેકા?”
\v 7 .ત્યાંઅય ત્યાંહાંન અખ્યાં, “ ત્યાંઆ વેળાલ એન કાળાલ જાંઅનાં, જ્યાહાંન આબહાંય પોતા આદિકારમ રાખલાં હેય, તુમ્હેં કામ નાય હેય.
\v 8 . બાકી જોવે પવિત્ર આત્મા તુમ્હેં વોય યેંઅરી તોવે તુમા સામર્થ્ય મેળવાહાં; એન એન યરૂશાલેમ એન બોંદા યોહુદહ્યાં એન સમરૂન માંય, એન દોરત્યેં છેડા હુદી માંઅ સાક્ષી દીઅ.”
\v 9 . ઇઅ આખીન ત્યાંહાં દેખતા- દેખતાજ ઉચે ઉઠાડી લેવામાંય યેનો, એન વાદળાંય ત્યાંહાં ડોળહાં થી દોબાડી લેદો.
\v 10 . ત્યાંઅ જાતી વેળે જોવે આકાશા તોરાફ એઅઈ રીયાં, તોવે દેખ્યાં, બેન માંટડા ઉજડા દોગલા પોવલા ત્યાંહાં પાહીં યીઅન ઉબો રીયા.
\v 11 . એન ત્યાહાંન આખ્યા, ઓ ગાલીલી માંટડાંહાં તુમા કાહા ઉબા રોયન ઉચે આકાશામ એઅઈ રીયહાં? ઓજ ઇસુ, જોઅ તુમ્હે પાહીને હોરગા માંય ઉઠાવી લેદહો, જીઅ રિતે તુમ્હાંન ત્યાંલ હોરગામાંય જાતા દેખ્યોહોં ત્યેંજ રીતે તોઅ પાછોં યીંઅ.”
\v 12 . તોવે ત્યેં જેતુન નાવા ડુગાર જોઅ યરૂશાલેમાંઅ પાહીં યોક સાબાતા દિહ્યા દુરીયેં વોય હેય. યરૂશાલેમ માંય પાછેં ફિર્યેં.
\v 13 . જોવે ત્યેં તાંઅ પોંઅચ્યેં તોવે ત્યેં ખોલીમાંય ગીયા, જાંઅ પિતર એન યોહન, એન યાકુબ,એન આદ્રિયાસ એન ફિલિપ તથા થોમો, બર્થાલ્મી એન માથ્થી એન અલ્ફિયા પોહોં યાકુબ એન સિમોન ઝલોતસ, એન યાકુબા પોહોં યહુદા રાંઅ આતા.
\v 14 . ત્યેં બોદેં થૈઅહીં આરે એન ઇસુવેં આયહો મોરીયા એન ત્યાંહાં બાહાંઅ આરે યોક ચીત્ત એઅઇન પ્રાર્થના માંય લાગી રોઓત.
\v 15 . ત્યાંજ દિહ્યાં માંય પિતર બાહાં હુબુર જ્યેં એકસો વીસ લોક આતા, ઉબો રોઇન આખાં લાગ્યો.
\v 16 . “ ઓ બાહાંઆં, નોક્કી આતાં કા નિયમશાસ્ત્રા વચન પુરાહેં ઓઅરી, જીઅ પવિત્ર આત્મા માંય દાઉદા મુયા કોઇન યહુદા વિષયમાંય, જોઅ ઇસુવાંલ દોનારહાં મુખ્ય આતો,પેલ્લાજ આખલાં આતાં.
\v 17 . કાહાકા તોઅ તે આપહે માંય ગોણાંય ગીયો,એન ઇઅ સેવામાંય બાગ લેદો.
\v 18 . [ ત્યાંઅય ખોરાબ કામાંણી કોઇન યોક રાંન વેચાતાં લેદાં; એન ઉંબડો પોડ્યો એન ત્યાંઅ બુકો ફાટી ગીયો એન ત્યાંઅ બોદેં આતડેં નીગી પોડ્યેં.
\v 19 .યેંઅ ગોઠહ્યેંલ બોદા રેવાસી જાણી ગીયેં. ત્યાંઅ હુદી કા ત્યાઅ નાંવ ત્યાહાં ભાષા માંય ‘ હકલદમાં’ એટલે ‘ રોક્તા રાંન’ પોડી ગીયા.
\v 20 . ગીતશાસ્ત્રમાંય લેખલાં હેય ત્યાંઅ ગુઅ ઉજાડ એઅઇ જાઅરી,એન ત્યાંમ કાદાંઅ નાય રોઇ; એન ત્યાંઅ પદ બીહરાં લેઇઅ લીઅ.
\v 21 . ત્યાંઅ હાટી જોલહાં દીહ્યાં હુદી પ્રભુ ઇસુ આપે આરે યેતો જાતો રીયો એટલે યોહાના બાપ્તિસ્મા પાહીંને ઉઠાવાઇ ગીયો તાંવ હુદી જ્યાંઅ લોક આપે આરે બોરાબોર રીયા.
\v 22 . “ એહેકે નાય એઅઇ નાય શેકે કા ત્યાંહાં માઅરે યોક વ્યક્તિ આપે આરે ત્યાઅ જીવી ઉઠના સાક્ષીદાર બોની જાય.”
\v 23 . તોવે ત્યાંઅહાંય બેન માહાંન ઉબા રાખ્યાં, યોક યુસુફ જોઅ બેર્સબા આખાહેં, જ્યાંઅ ઉપનાંવ યુસ્તસ હેય, બીજો મિથ્થાસ.
\v 24 .એન ઇઅ પ્રાર્થના કોઅયી, “ ઓ પ્રભુ તુ જો બોદાહાં મોનાલ જાંઅતો હેય, ઇઅ આખ્યાં કા યાઆ બેંહ્યાં માઅરે તુયે કાઆલ નીવડ્યોંહ્યો.
\v 25 . જોઅ ઇઅ સેવા એન પ્રેરિત પદ લેય, જ્યાંઅલ યહુદા છોડીન જાગાવ જાતો રીઅયો.
\v 26 . તોવે ત્યાંહાંય વાખરીઅ ચીઠ્યો ટાક્યો, એન મત્તયં નાંવા નીગી. તોઅ ત્યાંઅ આકરા પ્રેરિતહાં માંઅને ગોણાઇ ગીયો.
\c 2
\p \v 1  જોવે પોચાસમાનો દિહી યેનો, તોવે ત્યા યોકે જાગે યોક્ઠા/બેગા જાયા.
\v 2  યોકાયોક વાદળા માયને તુફાની વેડા હારકો આવાજ ઓઅયો, એન ત્યેકોયને ત્યા ગાંઆ માંય બોઠલા/બેગા જાયલા તીં ગોઉં દોદમી ઉઠયા.
\v 3  આગિયે હારખો જીબો ત્યાલ દેખાયો એન ત્યા યોકા-યોકવોય યેયને થોંબી.
\v 4  ત્યા બોદા પવિત્ર આત્મા કોઅઈન બાઆઈ ગીયા, એન જેહેંકોઅઈન ત્યાહાલ આત્માય બોલના તાકાત દેની, ત્યેં જુદીજુદી ભાષા બોલાં લાગ્યા.
\v 5  જુગા નીચે બાદી યોક જાતીયે માંઅને (યાજક/સેવાક) યહુદી યેરુશાલેમમાંય રોમ રોઅલા આતા.
\v 6  જોવે તો આવાજ ઓઅયો તોવે ટોળો વોળી ગીયો એન લોક ગાબરાય ગીયા કાહાકા યોકા યોકાલ ઈંજ વોનાયા યેતાં આતાં કા ઈંતે માંઆજ ભાષા બોલી રિયાહાં.
\v 7  ત્યા બોદાજ નોવાઈ પામીને આખાં લાગ્યા, દેખા યા જ્યા બોલી રોયહા કાય ત્યા ગાલીલા નાય હેય?
\v 8  તે પાસી કાહા આમેહે માંઅરે હર યોકાજાંઆ આપેહે આપેહે જન્મ જાયહા ત્યા ભાષા વોનાતાહા?
\v 9  આમા જ્યાપારથી એન મેદી એન એલામી એન મેસોપોટામિયા એન યહુદીયાએન ક્પ્પદુકીયા એન પુન્તુસ એન આસીયા,
\v 10  એન ફ્રુગીયા એન પંફૂલીયાએન મિસર એન લોબીયા શેઅર જીં કુરેના જાગે જાગે હેય, યા બાદા શેઅરામાંય રોનારા એન રોમના મુસાફીર,
\v 11  એટલે યહુદીયા એન યહુદીયાહા ગોઠ દોઅનારા, ક્રેતી એન અરબીબી હેતા, પેન જ્યા ત્યાહા ભાષામાંય ત્યાહાય પોરમેહરેં જયેં મોઠ મોઠેં કોઅલા કામાહા ગોઠયો વોનાતાહા”
\v 12  એન ત્યા બોદા નોવાઈ પામીન ગાબરાઈન યોક્બીજાલ આખાં લાગ્યા, “ઈં કાય ઓઈ રીયહા?”
\v 13  પેન બીજાહાંય ત્યાહા મશ્કરી કોઈન આખ્યાં કા “એલા તે ફૂલ દારવા પીદલા હેતા ત્યા ધુંદયેમાંય હેતા”
\v 14  તોવે પીત્તર ત્યા અગ્યાર જાંઅહા માંય ઊબો રોયો એનખૂબ બોમલીન આખાં લાગ્યો, “ઓ ઓ યહુદીયાહા એન ઓ યેરુશાલેમના બાદા રોનારાહાંય, ઈં જાંઈ લા, એન દિયાન મા ગોઠ વોનાય લા.
\v 15  જેહેંકોય તુમા હોમજી રીયહા, યા લોક પીદલા નાય હેતા, કાહાકા આમીતે ચઢતો દિહી હેય.
\v 16  પેન યો તે ત્યો ગોઠયો હેત્યો કા જીં યોયેલ ભવિષ્ય આખનારાય આખી દેનેલ.
\v 17  પોરમેહર આખેહે કા, “છેલ્લા દીહાહામાંય ઓહડાં ઓરી કા આંય મા આત્મો બોદાજ માંઅહાવોય રેડી દિહીં, એન તુમા પાહા એન તુમે પોહ્યો ભવિષ્યવાણી કોઅરી, એન તુમે જુવાન્યે દર્શાન એઅરી, એન તુમે ડાઅયેં હોપને એઅરી.
\v 18  તેહેકોનુજ આંય મા સેવાકએન સેવાક્યો બાયેહેં વોયબી મા આત્મા રેડી દિહી એન ત્યેંબી ભવિષ્યવાણી કોઅરી.
\v 19  એન આંય ઉંચે જુગામાંય નોવાઈને કામે એન નીચે દોરત્યેવોય નિશાણી એટલે  લોય એન આગ એન દુમાડા વાદળા દેખાડીહીં.
\v 20  પોરમેહરા યેઅના દીહા પોયલા દિહી કાળો પોડી એન ચાંદ લોયે હારકો ઓઅઈ જાય.
\v 21  એન જીં કાદા પોરમેહરા નાવ લેઅરી ત્યા તારણ ઓઅરી.
\v 22  “ઓ ઈસ્રાયલિયા લોકાહાય, યો ગોઠયો વોનાયા; ઈસુ નાઝારી યોક માંઅહુંઆતા તીં પોરમેહરા પાયને આતાં યા સાબીતી ત્યાય મોઠે મોઠે જયેં કામે કોઅલો ચમત્કાર કોઅલા, જ્યા પોરમેહરાય તુમાહામાય  ત્યાથી કોઅયા ઈં તુમાજ જાઉતાહા.
\v 23  ત્યાજ ઈસુવાલ જ્યાલ પોરમેહરા નોક્કી કોઅલા સમાયે એન આગલ્યા ઠરાવલા આતા ત્યા ઈસાબે ત્યાલ જ્યા લોક નાંય જાંએત ઓહોડા પારકા લોકાહાથી ક્રુસાવોય ખાલી ઠોકીન માંઆઈ ટાક્યેલ. 
\v 24  પેન ત્યાલ પોરમેહેરે મોરાણા માંઅને સોડાવિને જીવાડ્યો, કાહાકા ઈ નોવાયના આતાં નાયતે તો ત્યાહા તાબો રોતો.
\v 25  કાહાકા દાઉદ ત્યા બારામાય એહેં આખેહે, “આય માં પોરમેહરાલ કાયામ માઆ આગાડી દેખતો રોયો કાહાકા તો મા જેવા આથા એસે હેય, કાહાકા આંય પોડી નાય જાંવ.
\v 26  યાહાટી કા દિલ ખુશ/આનંદિત જાયા, એન મા જીવ ગીતે આખે એટલે માં શરીરબી આશાયેમાંય બોની રોઈ. 
\v 27  કાહાકા તું માઅ જીવાલ બોસાલ કોળ્યેમાંય નાય જા દેહે એન પવિત્ર માંઅહાલ હોડી નાય જા દેહે.
\v 28  તુયેં માન જીવના વાટ દેખાડીહી; તું માન તો દર્શનાહા કોય આનંદાકોય બાઈ દેહે.
\v 29  “ઓ બાહાહાંય, આંય ડાઆયો આબહો દાઉદા વિષે આંય તુમાહાલ ઈંમાતથી આખતાહાંવ કા તો તે મોઅઈ ગીયો પેન ત્યા કબાર આજેબી હેય.
\v 30  તો ભવિષ્ય આખનારો આતો, તો જાંઅતો આતો કા પોરમેહરા માન કોસામ ખાયને આખ્યેલ કા આંય તો જાત્યે માયને યોકા માંઅહાલ ઉંચ્ચે ગાદયેવોય બોહાડીહીં;
\v 31  ત્યા ઓઅનારી ગોઠયેલ પોયલાંજ ઓઈને તો જીવી ઊઠનારો હેય તી ભવિષ્યવાણી કોઅયી એન આખ્યેલ કા નાય ત્યા જીવ બોસામ કોળ્યેમાંય દેનો નાય ત્યા શરીર હોડા દેના,
\v 32  યાંજ ઈસુવાલ પોરમેહરે જીવાડ્યો, જ્યા આમા બોદા સાક્ષી હેજે.
\v 33  યેજ પૂરમાણે પોરમેહરા જેવા આથામાંઅને નાંવ મેળાવીને, એન આબાહા પાંઅને પવિત્ર આત્મા મેળાવિન જી કસામ દેનલી આતી, ત્યેંય તી રેડી દેનાહા તી તુમા દેખાડતાહા એન વોનાતાહા.
\v 34  કાહાકા દાઉદ તે હોરગામાંય નાય ચોડ્યો ,પેન તો ખૂબ આખહે, પોરમેહર માં પ્રભુલ આખ્યાં, મા જેવા આથે બોહો,
\v 35  “જાવહુદુ આંય તો ખોટાં કોઅનારાહાલ પાગા તોળે નાંય કોઅય દાંવ.”
\v 36  આમી બોદાજ ઈસરાયલાગોઅરયા નોક્કી જાંઈ લેય કા પોરમેહર ત્યાજ ઈસુવાલ જ્યાલ ઈસુવાલ તુમાહાય કુરુસાવોય ચઢવ્યેલ,પોરમેહરા બી ઠરાવ્યો એન ઈસુબી”
\v 37 “તોવે વોનાનારાહા મોન વિંદાય ગીયા, તોવે ત્યા પિત્તારાલ એન બાકી પ્રેરીતાહાલ પૂછા લાગ્યા, “ઓ બાહાહાંય આમા કાય કોઅજે?”
\v 38  પિત્તારે ત્યાહાલ આખ્યાં કા, “તુમે મોન ફીરવા, એન તુમાહ માંઅને યોકાયોક જાઆ પાપાહા માફી મેળવીન ઈસુવા નાવે બાપતીસમા લાઆ, તોવે તુમાહાલ પવિત્ર આત્મા દાન મિળી.
\v 39  કાહાકા ઓ હુકુમ તુમેહેહાટી, એન તુમેહે પાપાહાટી, એન જ્યા બોદા દુરયા-દુરયા લોકાહાહાટી બી હેય, જ્યાહાલ પ્રભુ આમહે પોરમેહેર ત્યા પાહી હાદી”
\v 40  ત્યેં આજુ ખૂબ બીજ્યે બીજ્યે ગોઠયેહેકોય પુરાવા દેય દેયને હોમજાડ્યા તુમા ત્યા આડા લોકહાથી બચી જા, 
\v 41  આખરી જ્યાહાલ ત્યા વોચાન વોનાયા ત્યાહાંય બાપતીસમા લેદા, એન ત્યેજ દિહી લગબગ તીન ઓજાર માંઅહેં ઉમેરાયેં.
\v 42  એન ત્યેં પ્રેરીતાહા પાયને હિકના, ત્યા આરે મિળીન રોયના એન બાખે ખાઅના, એન પ્રાર્થના કોરાં કાયામ લાગી રોયા.
\v 43 એન બોદાજ લોકાહામાંય બીક યી ગીયી, એન ખુબૂજ નોવાઈને કામે એન ચમત્કાર પ્રેરીતાહાથી જાહિર જાયા,
\v 44  એન બોદાજ બોરહો થોવનારા લોક યોક્ઠા રોતા આતા, એન ત્યાહા બોદાજ વાના સામાન્ય આતા.
\v 45  ત્યા જ્યા ત્યાહા મિલકાત એન કાયબી સામાન વેચિન જ્યાહાલ જીં જરૂર પોડેતી આતી ત્યાહાલ વાટી દેતા આતા.
\v 46  ત્યા દિનેરોજ યોક મોનાકોય દેવળામાંય બેગા ઓએત એન ગોઅહે-ગોએહે બાખે ખાત ને આનંદાકોય ત્યા ખાઅના ખાતા આતા,
\v 47  પોરમેહરા સ્તુતી કોઅતા આતા એન બોદાજ લોક ત્યાહાથી ખૂબ આતા; એન જ્યા તારણ મેળવેત, ત્યાહાલ પ્રભુ દિનેરોજ ત્યાહામાય આતો.
\c 3
\p \v 1  યોક દિહી બોપાર પાછેં, તીન વાગે પ્રાર્થનામાંય પેત્રેસ એન યોહાન મંદિર ગીયા.
\v 2  ઓલામાંય જન્માપાંઅરે લેંગડો/પાંગળીયો અહોડા યોક માંઅહાલ ઉસલી લેઈન યેત. ત્યાલ મંદિર સુંદર નાંવ્યા બાઅવા પાંય દિનાય બોહાડી જાત, એન જ્યા મંદિરામાંય જાત, ત્યાહા પાંઅને તો બીખ માગે.
\v 3  પેત્રેસ એન યોહાનાલ મંદિરમાય જાતા દેખીન, ત્યાહા પાંઅને ત્યેં માગ્યાં.
\v 4  પેત્રેસ એન યોહાને ત્યા એછે,યોક દીઠ એઅઈન આખ્યાં, :આમેહે એછે એએ.”
\v 5  ત્યાહા પાંઅને કાંય મીળી, એહેં જાંઆઈન, તો ત્યાહા એછે એઅયરોયો.
\v 6  તોવે પેત્રેસેં આખ્યાં, “માંયે પાંય હોના ચાંદી નાંય હેય,જીં હેય તીં તુલ આંય દેતાહું. ઈસુ ખ્રિસ્તા નાઝારીયા નાંવે ચાલતો મુંડ.”
\v 7  એહેં આખીન,પેત્રેસ ત્યા જેંવો આથ દોઅઈન ત્યાલ ઊબો કોઓયો. તાબાડ ત્યા પાગાહામાંય એન માંડીયેહેમાંય ગોતી યેની.
\v 8  તો કુદી ઉઠીયો એન ચાલતો મુંડ્યો. ચાલતો એન કૂદતો, પોરમેહરા ગીતેં આખતો, તો પેત્રેસ એન યોહાના આરે મંદીરામાંય ગીયો.
\v 9  બોદાહાંય ત્યાલ ચાલતો એન પોરમેહરા ગીતેં આખતો દેખ્યો.
\v 10  ત્યાલ વોળખી કાડયો કા સુંદર નાંવ્યા બાઅવા પાંય બોહીન માગે, તોજ હેય. ત્યાલ એએઈન, ત્યા નોવાઈ પામીન બેઅકાઈ ગીયો.
\v 11  તીં માંઅહું પેત્રેસ એન યોહાનલ નાંય છોડે, તેં બોદા લોકાહાન ખૂબ નોવાઈ લાગી. ત્યા બોદા સલમોના ઓસારે દાહાંદી યેના.
\v 12  ત્યાહાન એએઈન પેત્રેસેં આખ્યાં, “ઓ ઈસરાયેલી બાયાહાંય, ઈં એએઈન તુમાહાન કાહા નોવાઈ લાગી ગીયીહી? આમેહે ગોતી એન આમેહે ધર્મો લેઈન, આમાહાંય યાલ ચાલતો કોઓયો, એહેં તુમા માનતાહા કા? તે તુમા આમેહે એછે એએય રોયહો કા?
\v 13  નાંય પેન આબ્રાહામા, ઈસાક એન યાકુબા પોરમેહરા આપે વોડીલાલ પોરમેહરે ત્યા ચાકાર ઈસુવા મોઠાઈ દેખાડીહી. ત્યાલ તુમાહાંય પીલાતાલ હોંપી દેનો, એન જોવે પીલાતેં ત્યાલ છોડી દેએના નોક્કી કોઅયાં, તોવે તુમા નાંય માન્યા.
\v 14  પેન પોરમેહરા હારા એન પવિત્ર માટડાહાલ  તુમાહાંય નાંય લેદો. ત્યા બોદલે ખૂની માંઅહાલ તુમાહાંય માગી લેદો.
\v 15  એન જીવન દેનારાલ તુમાહાંય માંઆઈટાક્યો.પેન પોરમેહરે ત્યાલ મોઓલાહા માંઅને ઉઠાડયો ત્યા આમા સાક્ષીયા હેજે.
\v 16  એલા નાંવા બોરહા લેદે, યા લેંગડાલ તુમા એએતાહા એન વોળાખતાહા, ત્યાલ ત્યેંજ ગોતી દેની. ત્યેંજ  દેનલા બોરહા લેદે, ઓ તુમાહા બોદાહા દેખતા, હારો એન મજબુત જાયહો.
\v 17  બાયાહાંય, માન ખોબાર હેય કા તુમાહાંય વોગાર જાંઆયાં એહેં કોઅયાં એન તુમેહે આગેવાનાહાંય હોગા.
\v 18  પોરમેહરા ત્યા ભવિષ્યવક્તાહા મુંઈયે કોઓઈન આગલારે ખ્રિસ્તા દુખ આખ્યેલ, તીં ત્યેંજ એહેં કોઓઈન પૂરાં કોઅયાં.
\v 19  ત્યાહાટી આમી તુમા મોન બોદલી ટાકા, એન પાપહા માફી મેળવાં હાટી વોળી યીયા, યા હાટી કા પોરમેહરા આગાડી જીવન લેઅના ગેડી યી જાય,
\v 20  એન તો તુમેહે હાટી નોક્કી કોઓલો મેશીયાઈસુવાલ દોવાડી.
\v 21 પોરમેહરે પોયલાં ત્યા ભવિષ્યવક્તાહા મુંઈયેં કોઓઈન આખ્યેલ કા તો જુગ દોરતી નોવાં બોનાડી દેય, તાંઆઉં લોગું મેશીયાલ હોરગામાંય રાંઆ પોડી.
\v 22  મુસાએ હોગા આખ્યેલ કા “પ્રભુ પોરમેહર તુમેહે હાટી તુમેહે માંઅને યોક ભવિષ્યવક્તાલ ઊબો કોરી, જેહેં કોઓઈન માન ઊબો કોઓયો. તો તુમાહાન જીં કાંય આખ્યેલ,તીં હાંબળાં જોજે.
\v 23  જીં કાદોં માંઅહું યા ભવિષ્યવક્તાલ નાંય માને,ત્યાલ લોકહા માંઅને કાડી ટાકાં પોડી.”
\v 24  સમુએલ એન ત્યા પાઠી જાયલા બોદા ભવિષ્યવક્તાહાંય હોગાં, યા દીહીહામાંય જી ગોઠ બોની ગીઈ, તીજ ગોઠ આખ્યેલ.
\v 25  તુમા ભવિષ્યવક્તાહા પાહા હેતા. પોરમેહરે આબ્રાહામાંલ અહોડાં વોચાન દેનાં કા “દોરત્યે બોદા લોક તોઓ પેડીયેમાંઅને બોરકાત માગી.” એહેં આખીન ત્યેં તુમેહે વોડીલાહા આરે જીં કોબુલાત  કોઓયી, ત્યેમાંય તુમાહાન બાગ દેનો.
\v 26  તુમેહે હાટી પોરમેહર ત્યા પાહાલા જીવતો કોઓયો, એન પોયલા તુમેહે પાંય દોવાડ્યો, તુમાહાન બોરકાત દાંઆ હાટી, તુમાહાન યોકા યોકાલ ખોટા મારગા માંઅને પાસા વાળી લેય યાંઆ હાટી.”
\c 4
\p
\v 1 . ત્યા લોકાહાન આજુ આખેત, તોલામાંય યાજક એન મંદિરા ફોજદાર એન સાદુકીયા તાંઆ યેઈ ફૂગ્યા.
\v 2 . એન ખિજ્વાઈ ગીયા કાહાકા લોકાહાન ત્યા હીકાડેત એન ઈસુવા દાખલો દેઈન મોઓલાહામાંઅને ઊઠના વિશે આખેત ત્યા હાટી.
\v 3 . ત્યાહાન દોઓઈન લેઈ ગીયા. પેન મોડાં ઓઓઈ ગીયેલ ત્યા હાટિ ત્યાહાન હાકાળા લોગુ જેલીમાંય કોંડાડી દેના.
\v 4 . ત્યાહા આખલી ગોઠ જ્યા વોનાયા, ત્યાહામાંઅને ડીગ્ગેં જાંએ માની ગીયેં. એંહેં કોઓઈન, માનનારાહા સંખ્યા આશરે પાંચ ઓજાર જાયી.
\v 5 . બીજે દીહી કાહાળેહે લોકાહા અગેવાન,વોડીલે એન ધર્મશિક્ષક, યેરૂસાલેમમાંય ટોળો જાયે.
\v 6 . તાંઆમાંય મૂખી યાજાક ગોઅમેંના બાદા આતા.
\v 7 . ત્યા ચેલાહાન હાદાડીન, પૂછતી કોરા લાગ્યા કા “કોઅહા ઓક્કે કોઓઈન, કાઆ નાંવે, તુમા એંહે કોઅતાહા?”
\v 8 . તોવે પેત્રુસ પવિત્ર આત્મા કોઓઈન બોઆઈ ગીયો એન ત્યે ત્યાહાન આખ્યા કા< ‘ઓ લોકાહા આગેવાનાહાંય, એન ઈસરાયેલા વોડીલાહાંય,
\v 9 . યા લેંગડા માંઆહાલ હારો કોઓયો, ત્યા વિશે તુમા આજે આમાહાન પૂછતી કોઓતાહા,
\v 10 .તોવે તુમા એન બાદા ઈસરાયેલી લોક જાઆઈ લીયા, કા જ્યાલ તુમાહાંય ક્રુસાવો જોડખી દેનૉ, એન પોરમેહેરે મોઓલાહામાંઅને જીવતો કોઓયો,ત્યાજ ઈસુ નાઝારિયા નાંવે ઓ હારો જાયો એન ઈહી ઊબો હેય.
\v 11 . એલોજ તુમા કોડિયાહાંય ટાકી દેનલો દોગાડ હેય, એન આમી મૂરુતિયો દોગાડ બોની ગીયો.
\v 12 . એન આપાહાન બોચાવી હોંઅકે, અહોડાં બીજાંનાંવ આખી દોરત્યે ઊપે તારાણ નાંય મીળે.”
\v 13 . પેત્રુસ એન યોહાન કોહોડી ઈમાત રાખીન બોલતાહા, ત્યા બોણલા નાંય હેતા, એન બાહારગાવીયા હેતા તેરૂ, ઈ એએઇન એલા લોકાહાન નોવાઈ લાગી,એન પાછા ત્યાહાન વોળખી કાડ્યા કા ઈસુવા હાંગાતિયાહામાંઅના હેતા.
\v 14 . તેરૂ હારો જાયાલો માંઅહું ત્યાહા વોંગીયેમાંય ઊબો આતો, ત્યા હાટી કાંય આખી નાંય હોક્યા.
\v 15 . ત્યાહાન બાઆ જાયન ઊબા રાંઆ આખ્યાં, એન યોક બીજાલ પૂછ્તા લાગ્યા કા
\v 16 .“યા માઆઅહાલ કાય કોઅતાં? યાહાંય હાચુલ મોઠાં કામ કોઓયાંહાં, નાંય કોઓયા તી કેહે કોઈન આખી હોંકજે? યેરૂસાલેમમાંય બાદા રોનારાહાન ખોબાર પોડી ગીઈ કા હારાં કામ કોઓયાં.
\v 17 . પેન લોકાહામાંય ઈ ગોઠ આગાડી નાંય ફેલાઇ, ત્યા હાટી ત્યાહાન દોમકાડીન આખા પોડી કા યા નાંવા વિશે આજરે કાદાલ આખના નાંય.”
\v 18 . એહે કોઓઈન ત્યાહાન માંજે હાદિન ઊકુમ કોઓયો કા “ઈસુવા નાંવ બીલકુલ કાદાલ આખના નાંય એન હિકાડના નાંય.”
\v 19 . પેન પેત્રુસ એન યોહાન બોલ્યા, “તુમાજ વિચાર કોઓઆ કા પોરમેહરા આગાડી કાંય હારા ગોણાય? પોરમેહેરાલ માનના કા તુમાહાન માનના?
\v 20 . આમાહાંય દેખલા એન વોનાલા, તી કેંહે કોઓઈન નાંય આખજે? બોનેજ નાંય.”
\v 21 . ત્યા હાટી ત્યાહાન આજૂ દોમકાડીયા, એન પાછેં ત્યાહાન છોડ્યા, કાહાકા ત્યાહા શિક્ષા કેહે કોઓના,ઈ ત્યાહાન લોકાહા લેદે હૂજ નાંય પોડી. કાહાકા આખી દુનિયા યા કામા હાટી પોરમેહેરા આભાર માનેત.
\v 22 . જી માંઅહુ હારા જાયા ત્યા ઊમર ચાળીહી વોરહા ઊપે આતી.
\v 23 . છુટ્યા પાછે ચેલા ત્યાહા હાગાતીયાહા પાંય ગીયા, એન મુખી યાજકાહાંય એન ડાઆયાહાંય કાંય આખીયેલ ત્યા ખોબાર દેની.
\v 24 . ઈ વોનાયન, આખી માંડળીયે પોરમેહેરાલ હાત કોઓઈન આખ્યાં, “ઓ જૂગદોરત્યે માલિક, જૂગ એન દોરતી એન દોરિયો એન ત્યામાંય જી હેય તી બાદા તુયે ઊસબાડિયાં.
\v 25 . તોઓ ચાકાર આમેહે વોડીલ દાઊદા મૂઉંયે કોઓઈન તુયે આખ્યેલ, કા “લોક કાયલાં ખીજવાઈ ગીયા એન જાતજાત્યેં માંઆહે અમથેજ યોકઠે જાયેં?
\v 26 . દોરત્યે રાજા તીયારી ઓઅઈ ગીયા એન રાજ કોઅનારા ટૉળો વોળિયા, પ્રભુવા હુમે એન ત્યા ખ્રિસ્તા હુમે.”
\v 27 .યા શેએરામાંય્જ તોઓ પવિત્ર ચાકારહુમે, હેરોદ એન પંતય પિલાત, લોકાહા એન ઈસરાયેલા આરે ટૉળો વૉળિયા,
\v 28 . તુયે જી નોક્કી કોઅયાં, તી તોઓ મોરજીયે પુરમાણે પૂરાં કોરાં.
\v 29 . એલે માંઅહે દોમકાડતેહે, તી તુ એરા પ્રભુ,એન આમાહાન તો ચાકારાહાન કાદાઆ દાક રાખ્યા વોગાર તોઓ ગોઠ આખા દે.
\v 30 . ત્યા હાટી તોઓ પવિત્ર પાહા ઈસુવા નાંવે, તુ દુખ્યાહાન હારા કોઓ, મોઠે કામે એન નિશાની કોઓ.”
\v 31 . ત્યા એહે પ્રાર્થના કોઓત તોલામાંય ગુઉ આખા બોબલી ઉઠ્યાં. એન પવિત્ર આત્મા કોઓઈન બાદા બોઆઈ ગીયા,એન ત્યા પોરમેહરા ગોઠ દાક રાખ્યા વોગાર આખતા મૂડ્યા.
\v 32 . ધરમો માનનારાહાઆખી મંડળી યોકુજ મોના એન યોકુજ આત્મા આતી. કાદા માઅહુ ત્યા મિલકાત ત્યાપોતાની હેય એહે નાંય માને, પેન બાદાહા યોકઠા આતા.
\v 33 . પ્રભુ ઈસુ મોઓલામા અને ઊઠ્યોહો, ત્યા સાક્ષી ચેલા ખૂબ જોસમાંય દેત એન બાદા ત્યાહાન હારા માનેત.
\v 34 . કાદાલકાદી બી ખોટ નાંય આતી, કાહાકા જ્યાહા પાંય કિમતી જમીન આતિ, કા ગોંએં આતેં, ત્યે વેચીન જ્યા પોયાહા યેના, તી લીઈન
\v 35 . ચેલાહા પાગે થોવેત, એન ત્યામાંઅને યોક યોક જાંઆલ ત્યા જરૂર પુરમાણે વાટી દેત.
\v 36 . યોક યોસેફ નાંવ્યો માટડો આતો, ત્યાલ બારનાબાસ, મતલબ “દીલાસા પોહો,” અહોડાં નાંવ ચેલાહાંય પાડીયેલ,
\v 37 . ત્યા પાંય હોગી જમીન આતી, ત્યે તી વેચી દેની, એન પોયાહા ચેલાહા પાગા પાંય લેઈન થોવ્યો.
\c 5
\p \v 1 . પેન આનાનીયા નાવ્યો યોક માટડો આતો, એન ત્યાં થેએ સફીરા.   ત્યાહાંય યોક બુઊઇ વેચી દેની.
\v 2 . પેન ત્યે તાઆમાઅના થોડા પોયાહાં રાખ્યા, થેએ હોગી જાણકારી આતી.બાકીના પોયાહાં ચેલાહાં પાગે થોવા લેઈ   
\v 3 . પેત્રુસે આખ્યા, “આનાનીય, સેતાન તોઓ મોનામાય કેહે કોઓઇન ઊરાઈ ગીયો? બૂઈયે પોયાહામાઅને રાખીન, પવિત્ર આત્માલ લોબાડી આખા, ત્યાં હાટી કા?  
\v 4 . તું બૂઉઇ નાય વેચાતો, ટોવે તી તોઓ રોયી કા નાય? એન વેચીન પાછે બી પોયાહાં તોઓ મોરાજીયેમાં રોયા કા નાંય? ઓહોડા કાયલા કોઓયા? તુયે માઆહાલ નાય, પેન પોરમેહેરાલછેતારીયો.”   
\v 5 .ઈ વોનાતા જ આનાનીયા કોથળી પોડીન મોઓઈ ગયો. જ્યાહાન યે ગોઠીયે ખોબાર પાડી, ત્યાહાન બાદાહાન ઝાઝ બીયા યેના. 
\v 6 . પાછે જુવાનીયા ઉઠીન ત્યાં કુડી ફાડકા કોઓઇન ડાકી દેની એન ડાટા હાટી લેઈ ગિયા.  
\v 7 . તીનખાન કલાક પાછે, ત્યાં થેએ યેની. કાય જાયા તી તી નાય જાઆય.  
\v 8 . પેત્રુસ પૂછ્યા, “ઓલામાયજ જમીન વેચીયેલ કા?” ત્યે આખ્યા, “ઓલાહાજ તા.”
\v 9 . પેત્રુસે આખ્યા, “તુમા કાયલા પ્રભુવા આત્મા ખાતરી કોરા હોમજુક જાયે? એઅતે તોઓ માટડાલ દાટી દયાન યેનાહાં ત્યાહાં પાગ બાઆવા પાય યેનાહાં, ત્યાં તુલ હોગી લેઈ જાઈ.”
\v 10 . તાબાડ તી ત્યાં પાગાહાં આગાડી પોડી ગીઈ. એન મોઓઈ ગીઈ. જુવાનીયા માજે યેના, ટોવે ત્યેલ મોઅલી દેખીન, ત્યેલ બાં લેઈ ગિયા, એન માટડા પાય દાટી દેની.
\v 11 . આખી ધર્મમાંડળીયેલ એન જયે માંઅહે ઈ ગોઠ વોનાયે ત્યાહાન બાદાહાણ બીયા યેના.   
\v 12 . ત્યાં બાદા સલેમાના પારસાળા માય મીળું આતા.  
\v 13 . માંઅહે ત્યાહાં વિશે હારા આખેત. પેન બીજાહામાને કાળા માહુ ત્યાહાં આરે જોડાઈ જાઆના ઈમાત નાય કોઓત. 
\v 14 . તેરૂ માનનારાહાં સખ્યામાય માટડા એન થેઅયો, એહે કોઈન ડીગ્ગે જાએ જોડાઈ ગીયે.  
\v 15 . ચેલહાંય ડીગ્ગે મોઠે નાવે કામે લોકાહામાંય કોઅયે, ઓલા કા, દુખ્યાહાન લેઇ યેઈન, ચાપાળાહામાંય કા ગોદડાહાવો વાટેમાંય થોવેત, પેત્રુસ જાય તોવે ત્યા છાવાડી ત્યાહાવો પોડે ત્યા હાટી.   
\v 16 . એન યેરૂસાલેમા પાંય જ્યે ગાવે આતે, તાઆમાઅને બી ટોળો વોળીન દુખ્યાહાન એન બૂત લાગલાહાન લેયન યેત, એન બાદે હારે ઓઅઇ ગીયે.
\v 17 . ઈં એએઈન, મુખી યાજકા એન ત્ય આરિયા સાદુકિયા આદરાઈ કોઓતા મુડ્યા.
\v 18 . ત્યાહાંય ચેલાહાન દોઓઈન કોંડાડી દેના.
\v 19 . પેન પોરમેહરા દુતે રાતીયા યેઈન ત્યાહાન છોડાવ્યા, એન આખ્યા,
\v 20 ". ""જાયા, મંદિરામાંયઊબા રોયન, લોકાહાન જીવના ખોબાર કોઆ.”"
\v 21 . અહોડો ઊકુમ લેયન, ત્યા બીજે દીહી મંદિરામાંય જાયન હિકાડતા લાગ્યા. તાંઆઊ તે મુખ્ય યાજકા એન ત્યા હાંગાતીયા મીળીયા. ત્યાહાંય મોઠી સોબા બેગી કોઓયી, ઈસરાયેલ જાતીયે ડાઆયાહા પંચ હાદિયાં, એન પાછે ત્યાહાન જેલમાંઅને લાંઆ દોવાડ્યા.
\v 22 . બાકી જેલમાંય હોદા ગીયા તોવે ત્યા નાંય જોડ્યા! તે પાછા યેઈન ત્યાહાંય ખોબાર દેની કા 
\v 23 ". ""જેલ તે બોરાબોર ટાળા લાવલા એન બાઆવામાંય ચોકીદાર આતા, પેન આમા બાઊ ઊગાડીન માંજે ગીયા તોવે કાદાં નાંય મીળે!”"
\v 24 . ઈ ક્ખોબાર વોનાઈન, મંદિરા ફોજદાર એન મુખ્ય યાજકા વિચારમાંય પોડી ગીયા.
\v 25 ". તોલામાંય યોકતે યેઈન આખ્યા, ""લે, તુમાહાંય જ્યાહાન જેલમાંય કોંડાડી દેના, ત્યા મંદિરામાંય ઊબા રોયન લોકાહાન હિકાડતાહા.”"
\v 26 . તારાત સિપાડાહાન લેઈન, ફોજદાર છૂટીયો, એન ત્યાહાન લેઈ યેનૉ, પેન જોરજોબરીયે કોઓઈન નાંય, કાહાકા લોક ત્યાહાન દોગડાટી દેતા, ઓહોડો દાક આતો.
\v 27 .જોવે ત્યાહાન મોઠી સબાયેમાંય ઊબા કોઓયા, તોવે મુખ્ય યાજકા ત્યાહાન પૂછ્યાં કા, 
\v 28 ".""આમાહાંય કોડકાઈયે કોઓઈન તુમાહાન ઊકુમ દેનો કા યા નાવા વિશે હિકાડના નાંય, ખોરા કા નાય? તુમાહાંય તેઅ આખા યેરૂસાલેમમાંય તુમેહે શિક્ષણ બોઓઈ દેના.  યા માંઅહા મોત તુમા આમેહે માથે પાડતાહા.” "
\v 29 ". પેત્રુસ એન બીજા ચેલાહાય જાવાબ દેનં કા ""પોયલા પોરમેરહાલ માના જોજે, માઅહાંલ નાંય."
\v 30 . તુમાહાંય ઈસુવાલ હૂળીયેવો જોડખીન માઆઈ ટાક્યો. ત્યાલ આપે વોડીલાહા પોરમેહરે જીવતો ઊઠાડીયો, 
\v 31 . એન ઈસરાયેલા લોકાહાન પાછા વાળી લેય યાઆ હાટિ એન પાપાહા માફી દાઆ હાટી, ત્યાલ આપે આગેવાન એન તારનાર તરીકે, ઊચે પોતા જેવે આથે બોહાડીયો.
\v 32 . યે ગોઠીયે આમા સાક્ષી પૂરજેહે, એન ત્યાલ માનનારાહાલ પોરમેહર જો જીવ દેહે, તો પવિત્ર આત્મા હોગો સાક્ષી પૂરેહે.”
\v 33 . ઈ વોનાઈન ત્યા ઓલા બાદા ખીજવાઈ ગીયા, કા ચેલાહાન માંઆઈ ટાકના વિચાર કોઓત. 
\v 34 . પેન મોઠી સબાયેમાંય ગામાલિયેલ નાંવ્યો યોક માંઅહુ આતા, તો કાયદામાંય ડીગ્ગો બોણલો આતો, એન ત્યાલ આબા લોક ખૂબ માનેત, તો ઊબો ઓઈ ગીયો. ત્યે ચેલાહાન થોડી વાઆ બાઆ લેય જાઆ આખ્યાં.
\v 35 ". પાછે આખ્યાં, ""ઓ ઈસરાયેલીહાંય, યા માંઆહાલ તુમા કાય કોઆહા, તી વાહાય વિચાર કોઆ."
\v 36 ". પોયલા યોક થેઊદાસ નાવ્યો માંઅહુ ઊઠિયાં. ""આંય મોઠો,” એહે માને એન ડીગ્ગે જાંએ, આશરે ચાર ઓજાર માઅહે, ત્યા પાહાલા ગીયે. પેન ત્યાલ માંઆઈ ટાક્યો. એન ત્યા હાગાતિયા નાહી પોડ્યા એન મોઓઈ ગીયા."
\v 37 . ત્યા પાછે યુદાસ ગાલીલીયો ઊઠીયો, વોહોતીગોણતરીયે દિહાહામાંય. તો હોગો માંઅહાન ટોળો કોરા મુડયો. પેન તો હોગો મોઓઇ ગિયૉ, એન ત્યા પાહાલા ચાલનારા બાદા વિખરાઈ ગીયા.
\v 38 . ત્યા હાટી આજે આંય આખતાહુ, યા માંઆહાન ઓહોડાજ રાંઆ દિયા. ત્યાહાન જાઆ  દિયા. જોવે ઈં કામ માઅહે એછના ઓરી તોવે તી નાંય ટોકવાનાં,
\v 39 . પેન તી હાચુલ પોરમેહરા એછના ઓરી તોવે તુમા નાંય દાબી હોઅકાહા, એન એહે બી બોને કા તુમા પોરમેહરા હુમે ઓઈ જાહા.” 
\v 40 . ત્યાઆ આખલા ત્યા માની ગીયા, એન ચેલાહાન હાદાડીન પાછે છોડી દેના.
\v 41 . ત્યા તે નીગી ગીયા એન નાવા હાટી ગાળી ખાંઆ લાયક ગોણાયા, ત્યા હાતી ખૂબ રાજી જાયા.
\v 42 . એન ઈસુ ખ્રિસ્તા હારિ ગોઠ દેવળામાંય એન ગાઅહામાંય હિકાડના એન જાહેર કોઅના, યોક દિહિ બી બોંદ નાંય રાખ્યાં.
\c 6
\p \v 1 . ત્યા દીહાહામાંય ધરમ માનનારા ખૂબ વોદતા ગીયા, એન હીબરી લોકાહા હૂમે હેલેનિયાહા અહોડી ફીરાદી યેની કા દીનાંય ખાવા વાટી દેત, તોવે બા હેલેની વિધવા થેએયો રોઈ જાત.
\v 2 ". તોવે બાર્યાહાંય માનનારાહા સોબા હાદીન આખ્યા કા, ""પોરમેહરા ગોઠ આખના છોડીન ખાઆના વાટના કામ કોઓજ, ઈ નાંય હારાં."
\v 3 . બાયાહાંય, તુમેમાંય હારા ગોણાતા, પવિત્ર આત્મા કોઓઈન બોઆલા એન ઓક્કાલવાળા, અહોડા હાત જાંઅહાન તુમા હોદી કાડા. ત્યાહાન આમા ઈ કામ હોપી દાઅહુ.”
\v 4 . એન આમા પ્રાર્થના એન પોરમેહરા ગોઠ આખના કામ કોઓહુ.”
\v 5 . ઈ ગોઠ આખી સોબાયેલ હારિ ગોમી. ત્યાહાંય સ્તેફાન જો ખુબ દોરમી એન પવિત્ર આત્મા કોઓઈન બોઓલા માઅહુ આતો, ફીલીપ, નિકાનોર, પ્રોકોર, તિમોન, પારમેનાસ એન નીકોલાઊસ, જો અંતિયોખીયો નોવો ખ્રિસ્તી આતો, એલાહાન પોસાન કોઓઈન
\v 6 . ચેલાહા હુમે ઊબા કોઓયા. ચેલાહાંય પ્રાર્થના કોઓઈન ત્યાહાવો આથ થોવ્યો.
\v 7 . પોરમેહરા ગોઠ ખૂબ ફેલાઈ ગીઈ, એન યેરૂસાલેમમાંય માનનારાહા મોઠી સંખ્યા ઓઅઈ ત્યાહાવો આથ થોવ્યા.
\v 8 . એન સ્તેફાને એન ગોતીયે બોઓલો રોયન. લોકાહામાંય મોઠે નોવે કામે કોઓયેં.
\v 9 . પેન લીબેર્તે નાવી સબાયેમાઅના, એન કુરેને, આલેક્ષાંદ્રિયા, કિલકિયા એન આશિયામાઅને કોલાહાક માંઅહાંય સ્તેફાના ટિકા કોરા મુડ્યા. 
\v 10 . પેન  તો ત્યાહાન નાંય ગાઠ્યો, કાહાકા તો ઓક્કાલે એન આત્મા ગોતીયે કોઓઈન બોલે.
\v 11 ". તોવે ત્યાહાંય ખાનગીયેમાંય માંઆહાન હોમજાડીયાં કા, ""આમા ત્યાલ મૂસા એન પોરમેહરા નિંદા કોઓતો વોનાયા, એહે આખનાં.”"
\v 12 . એહે કોઓઈન ત્યાહાંય લોકાહાન, આગેવાનહાન એન ધર્મશિક્ષકાહાન ચોડવી દેના, સ્તેફાના ઊપે ત્યે યેઈ ફૂગ્યા, એન ત્યાલ દોઓઈન મોઠી કોચરીયેમાંય લેઈ ગીયા,
\v 13 ". એન લોબાડીયા સાક્ષીયા ઊબા કોઆયા. એલાહાંય આખ્યાં, ""ઈ માંઅહુ આખો દીહી યા પવિત્ર જાગા એન કાયદાહા વિરૂધ્ધ બોલ્યા જ કોઓહે."
\v 14 . આમાં ત્યાલ એહે આખતો વોનાયા કા ઈસુ નાઝારીયો યે દોરમદોરત્યેલ તોડીન, મૂસાએ દેનલો ધરમો બોદલી ટાકી.” 
\v 15 . એન કોચરીયેમાંય બોઠલાહાંય ત્યા એછે એએયા, તોવે ત્યા મુઊ દેવદુતા મુઈયે રોકા જ દેખાયં.
\c 7
\p \v 1 ". મુખ્ય યાજકાય "" ઈ ખોરી ગોઠ હેય કા?”"
\v 2 ". એન સ્તેફાને આખ્યાં, ""બાયાહાંય એન ડાહાબાહાંય, વોનાયા. આપે વોડીલ આબ્રાહામ આજુ મેસોપોટામિયામાંય રોહોય, તો હારાન ગીયો ત્યા આગાડી, પોરમીહરે ત્યાલ દર્શન દેનૉ એન આખ્યાં,"
\v 3 . “તુ તોઓ દેશામાઅને નીગી એન તોઓ જાતલાહાન છોડ, એન જો દેશ આંય તુલ દેખાડૂ તાઆ જાયન રો.”
\v 4 . તોવે તો ખાલદેયા દેશ છોડીન હારાન રાંઆ ગીયો. પાછે ત્યા આબોહો મોઓઈ ગીયો, એન પોરમેહર ત્યાલ તાંઆને ઊઠાડીન યા દેશામાંય જાઆ તુમા રોતાહા, ઈહી લેય યેનો.
\v 5 . પેન યામાંય ત્યાલ બાગ નાંય દેનો, યોક તસુ જમીન બી નાંય. તેરૂ પોરમેહેરે ત્યાલ આખ્યાં, “તુલ એન તોઓ પેડીયેલ ઓ દેશ વારસામાંય દીહી,” ત્યા પોહે નાંય આતે તેરૂ.
\v 6 . એન પોરમેહરે એહે આખ્યા “ તોઓ પેડિ પારદેશમાંય ચાર હોવ વોરહે રોયી, એન પારદેશીયા ત્યાહાન ચાકાર બોનાવી એન ખુબ વેઠ કોઆડી.
\v 7 . પેન વેઠ કોઆડનારાહાન આંય શિક્ષા કોઅહી એન પાછેં ત્યા તાઆને છુટીન માંઆ પૂજા કોરા હાટી યા જાગામાંય યી.”
\v 8 . એન પોરમેહરે ત્યાલ સુન્નત વિદિયે કોબુલાત દેની. એહે કોઓઈન આબ્રાહામે ઈસાકાલ પેદાહા કોઓયો, એન આઠમે દીહે ત્યા સુન્નત વિદિ કોઆડી. ઈસાકા પોહો યાકુબ આતો, એન યાકુબા પાહા આપે બાર વોડીલે આતેં.
\v 9 . આપે વોડિલાહાંય આદરાઈ કોઓઈન યોસેફાલ મીસરદેશામાંય વેચી દેનો, પેન પોરમેહર ત્યા આરે રોયન, 
\v 10 . ત્યાલ બાદી મુશ્કેલીયેમાંઅને બોચાવ્યો. મીસર દેશીયા રાજા ફારાવા નોજારેમાંય તો ઓક્કાલવાળો નીગ્યો. ત્યા હાટી ત્યાલ મોઠો કોઓયો, એન ત્યા આથામાંય મીસર દેશ એન ત્યા આખા ગૂઊ હોપી દેના.
\v 11 . તોવે એહે જાયા કા આખા મીસર દેશામાંય એન કાનાન દેશામાંય ઓલો મોઠો કાળ પોડ્યો કા આપે વોડીલાહાન ખાઆના નાંય મીળે.
\v 12 . પેન મીસર દેશામાંય અનાજ હેય, અહોડી ખોબાર મીળી, તોવે યાકુબે ત્યાહાન પોયલા યોક દાઆ લાંઆ દોવાડ્યા.
\v 13 . આજુ યોક દાઆ ગીયા, તોવે યોસેફે ત્યા બાહાહાંન પોતા વોળખાણ કોઓડીયાં. એન ફારાવ રાજાલ બી ખોબાર પોડીયેલ.
\v 14 . એન યોસેફે ત્યા આબાહા યાકુબાલ એન ત્યા જાતલાહાન, બાદા મીળીન પંચોતેર જાંઅહાંન, લેય હાદાડીયા.
\v 15 . એન યાકુબ મીસર વાટે ગીયો. જોવે યાકુબ એન આપે વોડીલે મોઑઈ ગીયે,
\v 16 . તોવે ત્યાહાન શેકેમ ગાવ લેઈ ગીયા, એન શેકેમમાંય જી માહાણા આબ્રાહામે હામોરા પાહાહા પાંઅને પોયાહા દેઈન વેચાતા લેદેલ, તાઆમાંય દાટી દેના.
\v 17 . પાછે જી ગોઠ પોરમેહરે આબ્રાહામાલ આખ્યેલ, તી પુરી ઓઅના દીહી યેઈ ગીયા, આપે લોક ડીગ્ગે ઓઅઈ ગીયે.
\v 18 . તોવે બીજો નોવો રાજા યેનો, તો યોસેફાલ નાંય વોળખે.
\v 19 . એન લુચ્ચાઈયે કોઓઈન આપે જાતીયેલ દાબા મૂડ્યો. તો નોવા જોનામલા પાહાહાન નાંય જીવાં દાઊ આતો, આપે વોડિલાહા પાંય ટાકાડી દાઉ આતો.
\v 20 . ત્યા દિહામાંય મૂસા જોનમો જાયો. તો ખૂબ હારો પોહો આતો એન ત્યાવો પોરમેહરા મોયા આતી. તીન મોયના લોગુ ત્યાલ આબાહા ગોઅમાંય રાખ્યો,
\v 21 . પેન પાછે ત્યાલ ટાકી દેવાયો, એન ફારાવા પૂહીયે ત્યાલ રાખ્યો એન ત્યાલ પોતે પાહા રોકો મોઠો કોઅયો.
\v 22 . મૂસા મીસર દેશા બાદી બોણતર બોણી ગીયો, એન ત્યા બોલના એન ચાલનામાંય તો હારો ગોતીવાળો આતો. 
\v 23 . તો ચાળીહી વોરિયોહો જાયો તોવે ત્યા જાતલાહાન, ઈસરાયેલી લોકાહાન, મીળના મોન જાયા.
\v 24 . ત્યાહામાંઅના યોકાલ દુખ વેઠતો દેખીન, ત્યાલ બોચાવવા ગીયો, એન મીસરીયાલ ઠોકીન ત્યાલ છોડાવ્યો. 
\v 25 . ત્યેં એહે જાઆયા કા ઈ દેખીન માંઆ જાતલે હોમજી જાયી કા માંઆ આથે પોરમેહર ત્યાહાન છોડાવી. પેન ત્યા નાંય હોમજ્યા.
\v 26 . બીજા દીહી તો ગીયો, તોવે ત્યા જુલાયા કોઓત, એન તો ત્યાહાન હોમજાડતો લાગ્યો કા, “બાયાહાય તુમા બાહા હેતા, યોક બીજાહાન કાહા ઠોકતાહા?”
\v 27 . પેન ઠોકનારે ત્યાલ ડેકલી દેનો એન આખ્યા “કૂઈયે તુલ આમેહે નીયા કોરા આખ્યા?
\v 28 . કાલે મિસરીયાલ માંઆયો તેહેજ આજે માન માંઆઈ ટાકા કા?” 
\v 29 . ઈ ગોઠ વોનાઈન મૂસા નાહી પોડિયો. એન મીદિયા દેશામાંય રાંઆ ગીયો. તાંઆ ત્યા બેન પાહા બી જોનમીયા.
\v 30 . ચાળીહી વોરહે વીતીન પાછે સીનાઈ ડોગા જાડીયેમાંય, પોરમેહરે ત્યાલ બોળતા જેખરાહા માંજે દર્શન દેનો.
\v 31 . મૂસાલ નોવાઈ લાગી, એન તી એરા હાટી તો પાહાય જાતો લાગ્યો, તોલામાંય પોરમેહરા આવાજ જાયો,
\v 32 . “આંય તોઓ વોડીલાહા દેવ હેતાઊ, આબ્રાહામ, ઈસાક એન યાકૂબા દેવ.” મૂસા કાપતો મૂડ્યો એન ત્યા દાકે મુઊ દુબાડી દેના. 
\v 33 . પોરમેહરે આખ્યામ, “પાગાહા વાઆણે કાડી લે, કાહાકા તુ ઊબો હેતો ઓ જાગો પવિત્ર હેય.
\v 34 . મીસરદેશામાંય માંઆ લોકાહા દુખ માયે એઅયા, ત્યાહા કાહાના આંય વોનાયોહો, એન ત્યાહાન બોચાવા હાટી આંય ઊતી યેનોહો. ચાલ, તુલ પાછો મીસરમાંય દોવાડૂં”
\v 35 . જ્યા મૂસાલ ત્યાહાંય એહે આખીન દોવાડી દેનૉ કા “કુયે તુલ આગેવાન બોનાવ્યો?” ત્યાલુજ પોરમેહરે જેખરામાંય દર્શન દેનો, એન દેવદુતા આથે આગેવાન એન બોચાવનારા તરીકે ત્યાહા પાંય દોવાડ્યો.
\v 36 . એલોજ મીસરમાંય, રાતા દોરિયામાંય એન જાડીયેમાંય ખુબ મોઠે એન નોવે કામે કોઅતો કોઅતો, ત્યાહાન છોડાવીન લેય ગીયો. 
\v 37 . એલેજ આખ્યેલ કા “જેહે કોઓઈન પોરમેહરે માન ઊબો કોઅયો, તેહેજ કોઓઈન તુમેહે જાતલાહામાંઅને યોક ભવિષ્યવક્તાલ ઊબો કોરી.”
\v 38 . એન જોવે જાડીયેમાંય ત્યા ટોળો વોળીયા, તોવે એલોજ મૂસા ત્યા આરે બોલતા દેવદૂતે એન આપે વોડીલાહા વોચ્ચે રોયો. ત્યેજ જીવાના ગોઠ લેદી, આપાહાન દાંઆ હાટી.
\v 39 . પેન આપે વોડીલાહાય ત્યાલ નાંય માન્યો, ત્યાલ કાનિયે ડેકલી દેનો, એન મીસર દેશા ખાનગી ઈચ્છા મોનામાંય રાખી.
\v 40 . ત્યાહાંય હારૂનાલ આખ્યા, “મૂસા આમાહાન મીસરદેશામાંઅને છોડાવીન લેય યેનો, પેન તો કાંય જાયો તી આમા નાંય જાઆજે, આમેહે આગાડી આગાડી ચાલે ઓહોડૉ દેવ તુ હઆન બોનાવી દે.”
\v 41 . એન હાચુલ ત્યે યોક વાછડો બોનાવ્યો એન ત્યા યે મૂરતીયેલ પાગે પોડીયા, એન ત્યાહા આથે બોનાવલી અહોડી ચીજેમાંય ત્યા મોજા કોઅતા મૂડ્યાં.
\v 42 . ત્યા હાટી પોરમેહરે ત્યાહાન છોડી દેના, એન ત્યાહાન જૂગા ચાંદાલાહા પૂજા કોરાં દેના. ભવિષ્યવક્તાહા ચોપડીયેમાંય લોખલા હેય, “ઓ ઈસરાયેલી પેડી, તુયે જાડીયેમાંય ચાળીહી વોરાહા લોગુ માન જાનાવારે બેટાડ્યે કા બોલી કોયે કા?
\v 43 . નાંય, તુ મોલોક દેવા માંડવો એન રેફાન દેવા લેયન ફીરીયો, પૂજ પાડા હાટી તૂયે મૂરતીયો ગોડી કાડીયો. ત્યા હાટી તુમાહાન બાબેલા ત્યે કાનિયે દોવાડી દીહી.”
\v 44 . આપે વોડીલે જાડીયેમાંય આતે તોવે ત્યાહા પાંય “સાક્ષીયે તંબૂ” આતી. તી પોરમેહરે રોચી દેનલી. પોરમેહરે મૂસાલ આખ્યેલ કા “માયે તુલ દેખાડ્યા ત્યાજ પુરમાણે તી બોનાવ.”
\v 45 . પાછે આપે વોડીલાહાંય જોશૂઆ આરે ઓ દેશ જિતી લ્દો. એન ત્યાહા આગાડી પોરમેહરે દેશા લોકાહાન દેશામાંઅને તાગાડી દેના, તોવે ત્યા તી તંબૂ લેય યેના. એન દાઊદા દીહા લોગૂ તી જ આતી.
\v 46 . પેન દાઊદા ઊપે પોરમેહરા મોયા આતી, એન ત્યે યાકૂબા પોરમેહરા હાટી ગુઊં બાદના માગણી કોઓયી.
\v 47 . પેન સુલેમાનાય ત્યા હાટી યોક ગોઅ બોનાવ્યો !
\v 48 . તેરૂ પોરમેહર આથાહા કોઓઈન બાંદલા ગોઅમાંય રોહોય. ભવિષ્યવક્તા કાય આખેહે?
\v 49 . “જૂગ માઆ બોહોના જાગો હેય, દોરતી માંઆ પાગ થોવના પાટલો હેય, તુમા કોહોડા ગુઉ માંઆ હાટી બાંદાહા? માંઆ વોહોતી કોરાં હાટિ માન કોઅહો જાગો હારો ગોમી?
\v 50 . ઈ બાદા માંઆ આથે જ બોનાવલા હેય તી નાંય?”
\v 51 . ઓ ઓટવાળાહાંય, ઓ પાપી મન એન આડા કાનવાળાહાંય, તુમા કાયામ પવિત્ર આત્મા વિરૂદૂજ હેતા. તુમેહે વોડીલાહાંય કોઅયા તેહેજ તુમા બી કોઓતાહા.
\v 52 . તુમેહે વોડીલાહાંય કોઅહા ભવિષ્યવક્તા સોતાવ્યા નાંય? જ્યાહાંય આગાડીરે અહોડી ખોબાર દેની કા ખ્રિસ્ત યેનારો હેય, ત્યાહાન તુમેહે વોડીલાહાંય માંઆઈ ટાક્યા, એન આમી તુમાહાંય ખ્રિસ્તાલ દોગો દેનો એન ત્યા ખૂન કોઓયાં.
\v 53 . દેવદુતાહા આથાહા પાંઅને તુમાહાન કાયદો મીળીયો, પેન તી તુમાહાંય પાળ્યોહો નાંય.”
\v 54 . યો બાદ્યો ગોઠીયો વોનાઈન પાછે એલા ખૂબ ખીજવાઈ ગીયા એન ત્યા હુમે દાત નીકાદતા મૂડ્યા.
\v 55 . પેન તો પવિત્ર આત્મા કોઓઈન બોઓલો રોયન, જૂગા એછે એઅય રોયો, એન ત્યે પોરમેહરા મહિમા દેખી, એન ઈસુવાલ પોરમેહરા જેવે આથે ઊબો રોઓલો દેખ્યો.
\v 56 . ત્યે આખ્યા, “એએયા, જૂગ ઊગડી ગીઇલો એન પોરમેહરા જેવે આથે માંઅહા પાહાલ ઊબો રોઅલો એઅતાહુ.” 
\v 57 . પેન ત્યા મોઠેરે બોબાલતા લાગ્યા, એન કાન ડૂકી દેઈન બાદા યોકાટાહાજ ત્યાવો દાંહાંદી યેનો.
\v 58 . ત્યાલ શેએરા બાઆ ડેકાલતા ડેકાલતા લેઈ ગીયા, એન દોગડાટિન માંઆઈ ટાક્યો. સાક્ષીયાહાંય ત્યાહા ફાડકે સાઊલ નાવ્યો જૂવાનિયા પાગાહા પાંય થોવીયે.
\v 59 . જોવે સ્તેફાનાલ દોગડાહા કોઅઈન ઠોકેત તોવે ત્યેં ઓહોડી પ્રાર્થના કોઅયી કા, “પ્રભુ ઈસુ તુ માઆ આત્મા લેય લે.”
\v 60 . એન માડીયે પોડિન મોઠેરે આખ્યા, “પ્રભુ, ઈં પાપ તુ ત્યાહા માથે ગોણતો મા.” એહે આખીન તો મોતા નીંદેમાંય હુવી ગીયો.
\c 8
\p \v 1  ત્યેજ દિહી યેરુશાલેમા માંડળ્યેવોય મોઠી સતાવણી સુરવાત જાયી એન પ્રેરીતાહાલ સોડીન બીજા બોદાજ યહુદિયા એન સામરીયા શેઅરામાય જેહે-તેહે જાતા રિયા.
\v 2  બીજા. સ્તેફૂનૂસાલ કાબારેમાંય દાટ્યા એન ત્યાહાટી તે ખૂબ રોડ્યા.
\v 3  સાઉલ માંડળ્યેલ સતાવતો આતો, એન ગોઅહે-ગોઅહે જાયને માટડાહાલ એન થેઅયેહેલ ગોહલી-ગોહલી જેલયેમાય પુરતો આતો.
\v 4  જ્યા એહે-તેહે જાતા રીઅલા, ત્યાંય હારી ગોઠ આખતા ફિરયા;
\v 5  એન ફિલીપ સામરિયા શેઅરામાંય જાયને લોકહામાંય ઈસુવા હારી ગોઠ આખાં લાગ્યો.
\v 6  એન ફિલીપ જ્યો ગોઠયો લોકાહાલ આરકો/આખતો લોકાહાય વોનાયને એન જ્યા ચમત્કાર ત્યાંય કોઅયાં ત્યા એઈને ત્યાહાંય ખોરાં મોન લાવ્યાં.
\v 7  કાહાકા બોઅ/ખૂબ જાંઅહાંમાઅને બુત બોઅ બોંબલીન નીંગી ગીયા. એન બોઅ લખવા બિમારી એન લંગડે બી હારે ઓઅઈ ગીયેં.
\v 8  એન ત્યા શેઅરામાંય મોઠો આનંદ ઓઅયો.
\v 9  યા પોયલા ત્યા શેઅરામાય સિમોન નાવા યોક માઅહું આતા, તીં બુતા વિદાયે કોયને સામરિયા લોકાહાલ નવાય પામાડતો એન આંઈજ કુતેરી હેતાઉં એહેં માનતો આતો,
\v 10  વાહનાહાપાયને તે મોઠાહા હુદી બોદેજ ત્યા નાવ ઈજ્જત કોએત “યા માંઅહાંમાયતે ત્યા પોરમેહરા ગોતી હેય,ત્યેલ માહાન આખાયે,”
\v 11  ત્યેંય ખૂબ/બોઅ દિહાહા આગલ્યા ત્યાહાલ મેલીવિદાયે કામાહાકોય નોવાય પામાડી દેનેલ ત્યાહાટી ત્યા ત્યાલ માનેત.
\v 12  પેન જોવે ત્યાહાલ ફીલુપુસાવોય બોરહો થોવ્યો, જો પોરમેહરા રાજ્યા એન ઈસુવા નાવા હારી ગોઠ આખતો, તોવે માટડા એન થેઅયેહે, બાપતીસમા લાં લાગ્યા.
\v 13  તોવે સીમોનાય પોતેબી બોરહો કોઅયો એન બાપતીસમા લેઈન ફીલીપુસા આરે રાંઆ લાગ્યા, તો ચમત્કાર એન મોઠ-મોઠે કામે કોઅતે દેખીન નવાય પામતો આતો.
\v 14  જ્યા પ્રેરિત યેરુશાલેમમાંય આતા, ત્યા વોનાયા કા સામરિયા માયને લોકહાય પોરમેહરાલ વોચાન  માની લેદાહા તોવે પીત્તારાલ એન યોહાનાલ ત્યાહા પાય દોવાડ્યા.
\v 15  ત્યાહાય જાયને ત્યાહાટી પ્રાર્થના કોઅઈ કા ત્યા પવિત્ર આત્મા મેળાવી  લેય.
\v 16  કાહાકા પવિત્ર આત્મા આમી હુદુ ત્યાહામાયને કાદાલ નાય મીળ્યેલ કાહાકા ત્યાહાંય પ્રભુ ઈસુ નાવામાય બાપતીસમા લેદેલ.
\v 17  તોવે ત્યાહાય ત્યાહાવોય આથ થોવીન પ્રાર્થાના કોઅયી ને ત્યાહાય પવિત્ર આત્મા પામ્યા. 
\v 18  જોવે સીમોનાય દેખ્યાં કા પ્રેરીતાહા આથ થોવવાથી પવિત્ર આત્મા મીળેહે, તોવે તો પોયહા લેયને યેનો એન આખેહે કા,
\v 19  “ઓ ઓદિકાર માન બી દે કાહાકા આંય બી જ્યા લોકાહાવોય આથ થોવું તે તી પવિત્ર આત્મા મેળવીલી.”
\v 20  પિત્તારે ત્યાલ આખ્યાં, “તો પોયહા તોઓ આરેજ નાશ ઓઅઈ જાય,” કાહાકા તું યે પોરમેહરા દાન પોયહાકોય વેચાતા લેયના વિચાર કોઅયા,
\v 21 યે ગોઠીયેમાંય તો કાય લાગ-બાગ નાય; કાહાકા તો મોન પોરમેહરા આગલા હાચાં નાય હેય.
\v 22  યાહાટી તો યા ખોટા વિચારાહા મોન ફેરવીન પ્રભુલ પ્રાર્થના કોઓ તોવે તાં મોના વિચાર માફી મિળી જાય.
\v 23  “કાહાકા તુલ આંય દેખતાહાંવ કા તું પિત રોકો માણો એન ખોટા કામાહા ફાંદામાંય પોડલો હેય.”
\v 24 “સીમોનાય ઉત્તાર દેના, “તુમા માયે હાટી પ્રાર્થના કોઅયા કા તુમા જીં આખતાહા તીં માયેવોય નાંય યી પોડે.”
\v 25  છેલ્લે ત્યા સાક્ષી પુરાવો દેયને પોરમેહરા વોચાન આખીન યેરુશાલેમ જાતા રિયા, એન સામરિયા શેઅરામાય બોઅજ ગાંઅહામાંય હારી ગોઠ આખતા ગીયા. 
\v 26  પાસે પોરમેહરા યોક દુતે યેયને ફિલીપાલ આખ્યાં “ઊઠ એન દાખ્ખીન વાટે એસે જો, જી વાર યેરુશાલેમથી ગાજા એસે જાહે” ઓતે ઉજાડ એન રેટાવાળો મારગો હેય.
\v 27  તો ઊઠીન જાંઆ લાગ્યો, એન દેખા, કુશ શેઅરા યોક માંઅહું યેય રોયલો આતો તો ખોજાહા એન કુશીયા રાણી ક્ન્દા મોંતરી એન ખજાંચી આતો તો આરાધના કોઅરા હાટી યેરુશાલેમ યેનેલ.
\v 28  તો રથાવોય બોઠલો આતો, એન તો યશાયા ભવિષ્યવકાતા ચોપડી વાચતો જાય રોયલો આતો.
\v 29  તોવે આત્માયે ફિલીપાલ આખ્યાં, “ પાહાય જો એન યા રથાઆરી જાજે.”
\v 30  ફિલીપ ત્યા આરે દાહુંદા લાગ્યો ને ત્યાંય ત્યાલ યશાયા ભવિષ્યવક્તાચોપડી વાચતો વોનાયો ને પૂછ્યાં , “કાય તું વાંચતો તીં તું એલાલ હુમજાડતોહો બી કા?”
\v 31  ત્યેંય આખ્યાં “જાવ હુદું કાદો માન નાય હુમજાડે તાંવ તી માન કેહેકોયન હોમજાય?” એન ત્યેંય ફિલીપાલ રાવન્યા કોઈન આખ્યાં કા તું ચોઢી યે એન મા પાંય બોહો.
\v 32  એન નિયમશાસ્ત્ર માંયને જો અધ્યાય વાચતો આતો તો ઓ આતો; “તો મેંડા સારખો વધ કોરાં ત્યાલ લેય ગીયા,એન જેહેંકોય મેંડાબુરા કાતારતેહેં તોવે ઠાવકા રોહે ત્યા રોકો ત્યેંયબી ત્યા મુંય નાય ઉગાડ્યા.
\v 33  ત્યા જી નમ્રતા લીદે ત્યા ન્યાય નાય ઓઅયા ત્યા સમાયાલોકાહા કુઉં આખી દેખાડી? કાહાકા દોરત્યેવોયને ત્યા જીવ લેય લેવાયહે”
\v 34  યાહાટી ખોજે ફિલીપાલ પૂછ્યાં, “આંય તુલ વિનાતી કોઅતાહાંવ, તું માન આખી દેખાડ કા ભવિષ્યવક્તા ઈ કા બારામાંય આખેહે, આપે કા બીજા યોક્તા વિષે?”
\v 35  તોવે ફીલીપે  મુંય ખોલ્યાં, એન બાયબલ માયને ઈસુવા વિષે ત્યાલ આખ્યાં,
\v 36  વાટે ચાલતા-ચાલતા ત્યા જા પાંઅરે જાતા આતા તાં જાય પોંઅચ્યા તોવે ખોજેં આખ્યાં કા, “દેખ યે ઠીકાણી પાંઆઈ હેય, આમી માન બાપતીસમા લેયના કાય વાંદો હેય”
\v 37  ફીલીપેં આખ્યાં, “જર તું પૂરા મોનાકોય બોરહો કોઅતો તે લેય હોકતોહો” ત્યાંય ઉત્તાર દેના કા, “આંય બોરહો કોઅતાહાંવ કા યીશુ ખ્રિસ્ત પોરમેહરા પોહો હેય”
\v 38  તોવે ત્યેંય રથ ઊબો રાખાં આજ્ઞા કોઅયી, એન ફિલીપન ને ખોજાબેનીજાંઆ પાંઅયામાંય ઉતી પોડ્યા, એન ત્યાય ખોજાલ બાપતિસમા દેના.
\v 39  જોવે ત્યા પાંઅયામાંઅને બારે યેનો, તોવે પ્રભુ આત્મા ફિલીપાલ ઉઠાવી લેય ગીયા, એન ખોજેં ત્યાલ પાસો નાય દેખ્યો, એન ખોજા આનંદ કોઅતો તો ત્યા વાટે નીંગી ગીયો.
\v 40  ફિલીપ અશદોદ માંય યેય લાગ્યો, એન તો જાંવ હુદી કસારીયા નાય ગીયો, તાવ તો શહરે શહરે હારી ગોઠ આખતો ગીયો.
\c 9
\p \v 1 . શાઉંલ જો આમી હુદી પ્રભુ ચેલાહાલ દોમકાડતો ને માંઆઈ ટાકના વિચારામાંય આતો, મોઠા યાજકા પાંય ગીયો.
\v 2  ને ત્યાહાપાઅરે દમીસ્કા દેવાળા નાવાવોય  મંજૂરી કાગળા માગ્યાં કા જ્યા માટડા ને થેઅયો જ્યા યા ધર્મામાંય દેખાય ત્યાહાલ બાંદિને યેરુશાલેમામાય લેય યેવા.
\v 3  પેન જાતા-જાતા જોવે તો દામિશ્કા જાગે યેનો તો યોકાયોક જુગામાંયને ચારી ચોમખી ઉજવાડો પોડયો,
\v 4  તોવે તો દોરતીવોય પોડી ગીયો એન યોક શબ્દ વોનાયો, “ઓ શાઉલ, ઓ શાઉલ તું માન કાહા સતાવતોહો?”
\v 5  ત્યેંય પૂછ્યાં, “ઓ પ્રભુ, તું કૂઉ હેય?” ત્યેય આખ્યાં,આંય યીશુ હેય, જ્યાલ તું સતાવતોહો.
\v 6  પેન આમી ઉઠીને શેઅરામાંય જો, એન જી તુલ કોઅના હેય તીં તુલ આખવામ યી.”
\v 7  જયેં માંઅહેં ત્યા આરે આતેં ત્યેં ઠાવકેં રોય ગીયેં; કાહાકા શબ્દ/આવાજ તે વોનાતે આતેં પેન કાદાલ દેખાયે નાંય.
\v 8  તોવે શાઉલ દોરત્યેવોયને ઉઠયો, પેન જોવે તો ડોળા ઉગાડીને એએ તોવે ત્યાલ કાઈજ દેખાયાં નાય, એન ત્યા ત્યાલ આથાલ દોઈન દમિશ્કામાંય લેય ગીયા.
\v 9  તો તીન દિહી હુદી દેખી નાંય હોક્યો, એન નાય ખાદા એન નાય પિદા,
\v 10  દમિશ્કામાંય હાનાન્યા નાવા યોક ચેલો આતો, ત્યાલ પ્રભુયે દર્શાનામાંય આખ્યાં, “ઓ હાનાન્યા!” ત્યાય આખ્યાં, “હાં , પ્રભુ”
\v 11  તોવે પ્રભુવેં ત્યાલ આખ્યાં, “ઉઠીને ત્યા ગલ્લ્યેમાંય જો જ્યેલ ‘સીધી’ આખાયેહે એન યહુદા ગોઅમે શાઉલ નાવા યોક તરસુસવાસીયાલ હોદ; કાહાકા એએ, તો પ્રાર્થના કોઅઈ રોયહો.”
\v 12  એન ત્યાય હનાન્યા નાવા યોક માંઅહું માજે યેયને ત્યાવોય આથ થોવતો દેખાયો; કાહાકા પાસી નોજાર યેય જાય”
\v 13  હનાન્યાયે ઉત્તાર દેના, “ઓ પ્રભુ,યા માંઅહા બારામાંય ખૂબ જાંઅહાં પાયને વોનાયહો કા યેરુશાલેમમાય તો પવિત્ર લોકાહાઆરે મોઠ્યો-મોઠ્યો બુલો કોઅયોહો.
\v 14  એન ઈહીં બી એલાલ મુખી યાજકાહા પાયને ઓદિકાર મીળ્યોહો કા જ્યા લોક તો નાવ લેતાહા, ત્યા બોદાહાલ બાંદી લે”
\v 15  પેન પ્રભુયેં ત્યાલ આખ્યાં, “તું જાતો રોઓ; કાહાકા એલો તે અન્યજાતે એન રાજાહા એન ઈસરાયલા આગલા માં નાંવ આખા હાટી માં નીવાડલા માંઅહું હેયે,
\v 16  એન આંય ત્યાલ દેખાડીહીં કા મા નાવાહાટી તુલ કાય કાય દુખ ઉઠાવા પોડી”
\v 17  તોવે હનાન્યા ઉઠીને ત્યેં ગોઅમેં ગીયો, એન ત્યાઊપે આથ થોવીન આખ્યાં, “ઓ બાહા શાઉલા,પ્રભુ, એટલે યીશુ જયે વાટે તું યેનાં તોવે તુલ દેખાયો તો, ત્યેંય માન દોવાડ્યોહો કા તું પાસો એઈ હોકે એન પવિત્ર આત્માકોય બાઆય જાય”
\v 18  એન તારાતુજ ત્યા ડોળાહાઉપરે છાલે જેહેં ખોરી પોડ્યેં એન તો એઅરા લાગ્યો, એન ઊઠીન બાપતીસમા લેદા”
\v 19  પાસી ખાઅના ખાયને તાકાત મેળવી.
\v 20 એન તો તારાત તો પારાર્થના ગોઅમેં ઈસુવા પ્રચાર કોઅરા લાગ્યો કા તો પોરમેહરા પોહો હેય.
\v 21  બોદાજ વોનાનારા નોવાઈ પામીન આખાં લાગ્યા, “કાય ઓ તોજ વ્યક્તિ નાય હેય જો યેરુશાલેમમાંય જ્યા ઈ નાય લેત, ત્યાહાલ તો માંઆઈ ટાકે એન ઈહીબી ત્યાહાટીજ યેનેલ કા ત્યાહાલ બાંદીન મુખીયજકાહાપાંય લી જા?”
\v 22  પેન શાઉલ વોદારે તાકત વાળો ઓઅઈ ગીયો, એન યે ગોઠયે સાબીતી દેય-દેયની કા મસીહ ઓજ હેય,દમિશ્કામાંય રોનારા યહુદીયાહા મુંયે બંદ કોઅતો રોયો.
\v 23  જોવે ખુબૂજ દિહી ઓઈ ગીયા, તોવે યહુદીયાહાંય મિળીને ત્યાલ માંઆઈ ટાકના કાવતારા કોઅય,
\v 24  પેન ત્યાહા રચલા કાવતરાશાઉલાલ માલુમ પોડી ગીયા ત્યા તો ત્યાલ માંઆઈ ટાકા હાટી રાત દિહી ફાટાકેહે પાંય દોબી રોઅત.
\v 25  પેન રાતી ત્યા ચેલાહાંય ત્યાલ ટોપલામાંય બોહાડ્યો એન કોટા ઉપરે ત્યાલ નીચે ઉતાડી દેનો.
\v 26 યેરુશાલેમમાંય જાય પોંઅચ્યો તોવે ત્યેંય ચેલાહા આરી મિળી જાઅના કોશીસ કોઅયી; પેન બોદાજ ત્યાંથી બીઅતા આથા, કાહાકા ત્યાહાલ બોરહો નાંય ઓઅતો આતો, કા તો બી ચેલો હેય.
\v 27  પેન બારનાબાસે ત્યાલ પોતે ત્યા આરે પ્રેરીતાહા પાંય લેય જાયન ત્યાહાલ આખ્યાં કા યાંય કેહેકોઈન વાટે જાતા પ્રભુલ દેખ્યો, એન ઈસુવે યા આરે ગોઠયો કોઅયો, પાસે ઈમ્માત રાખીન યેય દમિસ્કામાંય કેહેકોયન ઈસુવા વિષે પ્રચાર કોઅયો.
\v 28 તો ત્યાહા આરે યેરુશાલેમમાયયેતો-જાતો રિયો.
\v 29 એન બીક વોગાર પ્રભુના નાવે તો પ્રચાર કોઅતો આતો;એન યુનાની બાષા બોલનારાહાલ યહુદીયાહા આરે ગોઠયો કોઅતો આતો એન બોલાબોલી કોઅતો આતો; પેન ત્યા ત્યાલ માંઆઈ ટાકના તીયારી કોઅતા લાગ્યા,
\v 30  ઈ જાંઈન બાહા ત્યાલ કૈસરીયાલેય યેનો, એન તરસુસાલ દોવાડી દેનો.
\v 31  યે પૂરમાણે આખા યહુદીયા, એન ગાલીલ, એન સામરિયા માંય માંડળ્યેલ આરામ મિળ્યો, એન વોદતી રિયી એન તી માંડળી પ્રભુના બીકમાંય એન પવિત્ર આત્મા શાંત્યેમાંય ચાલતી ને વોદતી ગીયી.
\v 32 પાસે એહેંકોઈન જાયાં કા પિત્તાર બોદે જાગે ફીરતો રિયો, એન ત્યા પવિત્ર લોકાહાપાંય બી ગીયો જ્યા લુદામાંય રોતાંઆતા.
\v 33  તાંઆ ત્યાલ એનિયાસ નાવા લખવાના રોગાવાલા યોક માંઅહું મિળ્યા, જો આઠ વોરહાથી ખાટલે પોડી રોઅલો આતો.
\v 34  પિત્તારે ત્યાલ આખ્યાં, “ઓ એનીયાસ! ઈસુ મસીહ તું હારો કોઅહે. ઊઠ, તો પાથારી લેય લે” તોવે તો તાબાડ ઊઠીન ઊબો રિયો.
\v 35  તોવે લુદા એન શારેના બોદા રોનારા ત્યાલ દેખીન પ્રભુવા એસે ફેરિયા.
\v 36  યાફામાંય તબીતા એટલે દોરકાસ નાવા યોક બોરહો રાખનારી રોતી આતી,તી ખુબૂજ હારે-હારે કામે એન દાન-ધર્મ કોઅતી આતી,
\v 37  ત્યા દિહાહામાંય તી બીમાર પોડીન મોઅઈ ગીઈ, એન ત્યાહાંય ત્યેલ આંગળાવિન ઠાટડ્યેમાંયથોવી દેનેલ.
\v 38  યાહાટીકા લુદા યાફા નજીક આતો, ચેલાહાંય ઈં વોનાઈને કા પિત્તાર તાઆ હેય, બેન માંઅહેં દોવાડીન ત્યાલ વિનાંતીકોઅયી, “આમાહાપાય યાહાટી મોડા મા કોઅતો.”
\v 39  તોવે પિત્તાર ઊઠીન ત્યાહા આરે ગીયો, એન જોવે ત્યા તાંઆ પોઅચ્યા તોવે ત્યેં ત્યેલ ત્યેં.............લેય ગીયા, બોદયા વિધવાયો રોડત્યોજ ત્યેં પાહી યેયને ઉબ્યો રિયો,એન જો ઝબ્બો એન ફાડકે દોરકાસ ત્યેહે આરે રોતી વોખાત બનાવેલ ત્યે દેખાડા લાગી.
\v 40  તોવે પિત્તારે બોદાહાલ બારે કાડી દેના, એન માંડીયે પોડીન પ્રાર્થના કોઅઈ એન કુડ્યે એસે એઈન આખ્યાં, “ઓ તબીતા, ઊઠ” તોવે ત્યેંય ત્યેડોળા ઉગાડી દેના,એન પિત્તરાલ દેખીન ઉઠી બોઠી.
\v 41 ત્યાંય આથ દેયને ત્યેલ ઉઠાડયા, એન પવિત્ર લોકહાલ એન વિધવાયેહેલ હાદીન ત્યાહાલ જીવતીદેખાડીદેની.
\v 42 ઈ ગોઠ આખા ચાફામાંય ફેલાય ગીયી; એન ઘોણા જાંઅહાંય પ્રભુવોય બોરહો થોવ્યો.
\v 43  એન પિત્તાર ચાફામાંય શિમોન નાવા જો ચામડા ધંદો કોઅનારા પાંય ખુબૂજ દિહી રિયો.
\c 10
\p \v 1 કૈસારીયામ કરનેલીયુસ નાવા યોક માંઅહું આતા, તી ઈતાલીયા નાવા સેનાયે સુબેદાર આતો.
\v 2  તો ભકત આતો એન ત્યા આખા ગોરહ્યા હાતે પોરમેહરાલ બીઈન ચાલતે આતે, એન યહુદી લોકાહાલ બોઅજ દાન દેતો આતો, એન બોરાબર દેવાલ પ્રાર્થના કોઅતો આતો.
\v 3  ત્યાંય દિહા તીન વાગ્યા સમાયે દર્શનામાય ચોખ્ખે રીતે દેખ્યાં કા પોરમેહરા યોક હોરગ્યો દુત ત્યા પાહાય આંદાર યેયન આખેહે, “ઓ કરનેલીયુસ!”
\v 4  ત્યેંય ત્યાલ દિયાનથી દેખ્યો ને બીઈને આખ્યાં, “ઓ પ્રભુ, કાય હયે?” ત્યાંય ત્યાલ આખ્યાં, “તોઓ પ્રાર્થના એન તોઓ દાન યાદગાર ને માટે પોરમેહરા પાંય પોંઅચીહી;
\v 5  એન આમી યાફા માંઅહું દોવાડીને શીમોનાલ, જ્યાલ પિત્તાર આખતાહા, ત્યાલ હાદી લે.
\v 6  તો શિમોન, ચામડાહા ધંદોકોઅનારા પાંય ગાવારો હેય જ્યા ગોઉં ફૂગારા મેરે હેય.”
\v 7  જોવે તો હોરગ્યો દુત જ્યાંય ત્યાઆરે ગોઠયો કોઅયો તો ચાલ્યો ગીયો, ત્યેંય બેન ચાકાર એન જ્યા ત્યા ઈહી  રોયા કોઅત આતે ત્યાહામાંઅરે યોક ભક્ત સીપડાલ હાદયા,
\v 8  એન ત્યાલ બોદયોજ ગોઠયો આખીને યાફા દોવાડ્યા.
\v 9  બીજે દિહી જોવે ત્યા ચાલતા ચાલતા શેઅરા પાહી પોઅચ્યા, તોવે બોપરાહા સમયે પિત્તાર દાબાવોય પ્રાર્થના કોરાં ચોડીયો.
\v 10  ત્યાલ બુખ લાગી એન કાંઆઈ ખાઅના હોદતો આતો, પેન જોવે ત્યા તીયારી કોઅતા આતા તોવે તો બેભાન ઓઈ ગીયો,
\v 11  એન ત્યેંય દેખ્યાં, જુગ ઉગડી ગીયાં; એન યોક બાસના મોઠા ચાદારેં રોકા ચારી ખૂણેહેથીટાંઆગાલા, દોરત્યેવોય ઉતી રીયહા.
\v 12  જ્યામાંય દોરત્યેવોઅને બોદાજ જાત્યા ચારપાગ્યા એન બેબાનારે જનાવોરે એન વાદળામાંય ઉડતે ચિડે આતે.
\v 13  ત્યાલ યક ઓહડો આવાજ વોનાયા યેનો, “ઓ પિત્તાર ઊઠ,માંઈન ખો.”
\v 14  પેન પિત્તારે આખ્યાં, “નાય પ્રભુ, બિલકુલ નાય; કાહાકા માયે કોદીહીજ અપવિત્ર એન અશુદ્ધ વસ્તુ નાય ખાદહી”
\v 15  પાસી બીજી વોખાતે ત્યાલ આવાજ વોનાયા યેનો, “જી કાંય પોરમેહરા શુદ્ધ કોઅયાહા, ત્યાલ તું અશુદ્ધ મા હુમજેહે”
\v 16  તીન વોખાત એહેકોયનુજ જાયા; તોવે તારાત તી બાસના જુગામાય લેય લેદા.
\v 17  તોવે પિત્તાર ત્યા પોતે મોનામાય બેન વિચારાહા માંય આતો, કા ઈં જીં દર્શાન માયે દેખ્યાં તી કાય ઓઈ હોકેહે, તે એઆ, જીં માંઅહું જ્યાલ કરનીલુસેસ દોવાડીયેલ શિમોના ગોઓ ખોબાર કાડીને ત્યા બાઆપુર યેયન ઉબા રિયા.
\v 18  એન બોમલીને પુસા લાગ્યા, “કાય શિમોન જો પિત્તારઆખતેહે, તો ઈહીંજ ગાવારો હેય કા?”
\v 19  પિત્તાર તે ત્યા દર્શાન યાદુજ કોઅતો આતો, તોવે આત્માયે ત્યાલ આખ્યાં, “એએજે તીન માંઅહેં તો હોદણી કોઅતાહા.
\v 20  આમીજ ઊઠીન નીચે જો, એન સંદેહ રાખ્યા વોગાર ત્યા આરે જો, કાહાકા માંયેજ ત્યાહાલ દોવાડ્યાહા.”
\v 21  તોવે પિત્તારાય ઉતીન ત્યા માઅહાલ આખ્યાં, “એઅયા, જ્યા હોદણી તુમા કોઅઈ રિયાહા, તો આઈંજ હેતાંવ તુમેહે યેઅના કાય કારાણ હેય?”
\v 22  ત્યાહાંય આખ્યાં, “કરનીલીયુસ સુબેદાર જો બોરહો રાખનારો એન પોરમેહરાલ બીઅનારો એન બોદી યહુદી જાતિમાંય હારાં માંઅહું હેય, ત્યેંય યોક પવિત્ર હોરગ્યો દુતથી ઈ હોમજાણ મેળવ્યાં કા તુલ ગોઓ હાદીન તોપાયને વોચાન વોનાજે.
\v 23  તોવે ત્યેય ત્યાહલ આંદાર હાદીન ત્યાહા ગાવારા ચાકરી કોઅયી.
\v 24 બીજે દિહી ત્યા કસારીયા પોંઅચ્યા, એન કુરનેલીયુસ ત્યા હોગવાડયાહાલ એન ત્યા દોસદારાહાલ યોક્ઠા કોઈન ત્યા વાટ જોવતો આતો.
\v 25  જોવે પિત્તાર આંદાર યેતો આતો, તોવે કરનેલીયુસ ત્યાલ મીળ્યો, એન તો માંડીયે પોડીન ત્યા પાગે પોડયો;
\v 26 પેન પિત્તારાંય ત્યાલ ઉઠાડીને આખ્યાં, “ઊબો રોય જો, આંયબી તે માંઅહું હેય”
\v 27  એન ગોઠયો કોઅતો ત્યા આરે આંદાર ગીયો, એન બોઅજ લોકાહાલ યોક્ઠા દેખીને
\v 28  ત્યાય ત્યાહાલ આખ્યાં, “કા તુમા જાંઅતાહા કા અન્યજાત્યા લોકાહામાંય મિળી જાયના ત્યા નોજારેમાય યહુદી લોકાહા નોજારેમાંય............હેય પેન પોરમેહરે માન દેખાડ્યો કા કાદા માંઅહાલ અપવિત્ર એન અશુદ્ધ નાય આખું.
\v 29  યાહાટી કા માન જોવે ત્યાય પોસાન કોઅયાં તોવે કાયજ નાય આખ્યા વોગાર આમી આંય પૂછતાહાંવ કા માન કોઅહા કામાહાટી પોસાન કોઅયોહો?”
\v 30  કરનેલીયુસ આખ્યાં, “યે ગોઠયેલ પુરા ચાર દિહી જાયહા,તો ત્યાઆ ગોઅહામ તીન વાગ્યે પ્રાર્થાના કોઅતા આતા, તોવે દેખ્યાં, યોક માંઅહું ઉજળે ફાડકે પોવીન ત્યા આગલા યેયને ઊબારોયલા.
\v 31  એન આખાં લાગ્યો, “ઓ કરનેલીયુસ, તો પ્રાર્થના વોનાય લેદહી એન તોઓ દાન માન્ય કોઅવામાય યેના.
\v 32  યાહાટી કાદાલ તેરી ચાફા દોવાડીને શિમોનાલ જ્યાલ પિત્તાર આખતેહે ત્યાલ હાદા, તો દોરયા કિનારાવોય ચામડાહા ધંદોકોઅનારા ગોઅમે ગાવારો યેનલા હેય.
\v 33  તોવે માંય તારાત તો પાંય માંઅહેં દોવાડ્યે, એન તુંયે મેરબાની કોઅયી ને યેના આમી આપા બોદા પોરમેહરા આગલા હેજે કાહાકા જીં કામ પોરમેહરે તુલ આખ્યાંહા ત્યાલ વોનાજે.
\v 34  તોવે પિત્તારે આખ્યાં, “આમી માન ખોબાર પોડયાહા કા પોરમેહરે કાદાજ વિરૂદ નાય કોએ
\v 35  પેન બોદયેજ જાત્યેમાય જો ત્યાલ બીયહે એન ધોરમા કામ કોઅહે તો ત્યાલ ગોમહે.
\v 36  જી વોચાન ત્યાંય ઈસરાયલી લોકાપાય દોવાડ્યા તોવે ત્યાય યીશુ મસીહથી (જો બોદાહા પ્રભુ હેય) શાંતીનો સુસમાચાર દેના,
\v 37  તી વોચાન તુમા જાંઅતાહા, જીં યોહાના બાપતીસમા દેના ત્યા સંદેશ/બાષાણપાસે ગાલીલાથી સુરવાત કોઅયાતે આખા યહુદીયામાંય ફેલાય ગીયા.
\v 38  પોરમેહેરે કેહેકોઈન ઈસુ નાઝરીયાલ પવિત્ર આત્મા ગોત્યેકોય અભિષેક કોઅયો તો તો હારે કામે કોઅતો એન જ્યા શૈતાના  તાબામાંય પોડલા આતા ત્યાહાલ હારા કોઅતો ફિરયો કાહાકા પોરમેહર ત્યાહા આરે આતા.
\v 39  આમા ત્યા બોદા કામાહા પુરાવો હેજે, જી ત્યાય યહુદીયામાંય એન યેરુશાલેમમાંય બી કોઅયો એન ત્યાહાય ત્યાલ કુરુસાવોય ટાંગીને માંઆઈ ટાક્યો.
\v 40  ત્યાલ પોરમેહર તીજે દિહિ પાછો ઉઠાડયો એન સાબીતી બી કોઈદેની, 
\v 41  બોદા લોકાહાલ નાય પેન ત્યા લોકાહાવોય કા જ્યાહાલ પોએમેહરે પોયલા પોસાન કોઅલા, એટલે આમાહાવોય જયે મોરાણામાંયને ત્યાલ ઉઠાડયા પાછે ત્યા આરે ખાદા પિદા.
\v 42  એન આમાહાલ ત્યેંય હુંકુમ કોઅયો કા લોકાહામાંય આખા એન પુરાવો દાઆ, ઓ તોજ હેય કા પોરમેહરેએલાલ જીવતાહા એન મોઅલાહા ન્યાયી ઠોરાવ્યોહો,
\v 43  જ્યા બોદાજ ભવિષ્ય આખનારા પુરાવા દેતાહા કા જો કાદો ત્યાવોય બોરહો થોવી, ત્યાલ ત્યા નાવામાંય પાપાહા માફી મિળી  જાય” 
\v 44  પિત્તાર યો ગોઠયો આખતોજ આત તાંવ પવિત્ર આત્મા વોચાન વોનાનારાહાવોય ઉતી યેના.
\v 45  એન જ્યા લોકહાય સુનતા લેદલા બોરહો થોવનારા લોક પિત્તારા આરે યેનલા ત્યા બોદાજ નોવાઈ પામ્યા કા વિધર્મી લોકાહાવોયબી પવિત્ર આત્મા દાન રેડવા માય યેનહા.
\v 46  કાહાકા ત્યાહાય ત્યાહાલ જાત-જાતી બાષા બોલતા એન પોરમેહરા નાવ ઊંચા કોઅતા વોનાયા યાહાટી પિત્તારે આખ્યાં,
\v 47  “કાય કાદો યાહાલ પાઅયાકોય બાપતીસમા લાહાટી રોકી હોકે; જ્યાહાય આમે હારકા પવિત્ર આત્મા મેળવ્યાહા?”
\v 48  એન ત્યેંય ત્યાહાલ ઉકુમ દેની કા ત્યાહલ ઈસુવા નાવામાય બાપતીસમા દા જીજે,તોવ ત્યાહાંય ત્યાલ વિનાંતી કોઅયી કા બીજા કાહી દિહી આજુ આમે આરી રોય.
\c 11
\p \v 1 ચેલા એન આખા યહુદીયા દેશા બાહા વોનાયા કા પારદેશીયાહાનબી પોરમેહરા ગોઠ મીળીહી.
\v 2  જોવે પેત્રેસ યેરુસાલેમ ગીયો તોવે સુન્નત પક્ષવાળા ત્યા બોલાચાલી કોઅતા મુંડયા કા,
\v 3  “તું સુન્નત વોગાર્યા પારદેશીયાહા આરે કાહા ગીયો? એન ત્યાહા આરે કાહા ખાદાં?”
\v 4  તોવે પેત્રેસ જી ગોઠ બોની ગીઈ; તી પોયલારે લેઈન આખી દેની કા
\v 5  “આંય જાફા શેઅરામાંય આતો એન પ્રાર્થના કોઉં તોવે હદમાંય માયેં દર્શાન દેખ્યો. યોક મોઠો ચારસો/ બોનતાં ચાર સેડા દોઓઈન જુગામાંઅને ઉતાડલો, એન તો માંયે પાંય ઉતી પોડીયો.
\v 6  તાંમાંય કોઅઈન એઅહું તોવે જાનાવરેં, પેટે ચાલતેં જીવડેં એન ચીડેં માંયે દેખ્યેં.
\v 7  એન ઓહડો આવાજ વોનાયો કા, “પેત્રેસ, ઉઠ એન વાડીન ખો.”
\v 8  માંયે આખ્યાં, “નાંય પ્રભુ, માંયે મેલાં નાંય ખાવાય ઓહોડાં કાદે દિહી મુયામાંય ગાલહ્યાં નાંય.”
\v 9  પાછેં જુગામાંઅને આવાજ યેનો કા “પોરમેહરે જીં ચોખાં કોઅયાં, તીં તું મા માનતો.”
\v 10  એહેં કોઈન તીન દાઆ બોન્યાં, એન પાછેં બોદાં જુગામાંય લેવાઈ ગીયાં.
\v 11  ત્યેજ ગેડીયે આંય જ્યા ગોઅમાંય રોઉં, તાંઆ તીન માંઅહેં યેઈ ફૂગ્યેં, ત્યેં કાયસારીયારે માન હાદાં દોવાડલેં આતેં.
\v 12  જીવે માન આખ્યાં, “કાંય વાંદો નાંય, ત્યાહા આરે જો.” યા છોવ બાહા હોગા માંઆ આરે કાયસારીયા યેનલા, એન આમા બોદા કોરનેલીયુસા ગોઓ ગીયા.
\v 13  ત્યેં આમાહાન આખ્યાં કા “માંયે યોક દેવદુતાલ ગાઆમાંય યેઈન ઊબો રોઅલો દેખ્યો, ત્યેં માન આખ્યાં કા સીમોનજ્યાલ પેત્રેસ આખેતેહેં, ત્યાલ હાદાં હાટી યોક માંઅહાલ જાફા દોવાડ.
\v 14  તું એન તોઓ ગોરીયેં બાદેં કેહેં કોઈન બોચી શકાહા, ઓહડી ગોઠ તો તુમાહાન આખરી.”
\v 15  આંય બોલતો લાગ્યો તોલામાંય પવિત્ર જીવ ત્યાહાવો ઉતીયો, પોયલાં આપેહેવો ઉતીયો તેહેં કોઈન.
\v 16  તોવે માન પ્રભુવાગોઠ ફોમ યેનીકા “યોહાન પાંઆયાં કોઈન બાપ્તિસમાદાઉં આતો, પેન તુમાહાન પવિત્ર જીવે કોઅઈન બાપ્તિસમામીળી.”
\v 17  એન આપા માની ગીયા તો દિહી પોરમેહરેં આપાહાન જી બેટ દેની, તી બેટ ત્યેં ત્યાહાન દેની. તોવે પોરમેહરાલ  ઓટકાડું ઓહડો આંય કુંઉ હેતાઉં?”
\v 18  ઈં વોનાયન પાછેં ત્યા ઓગાજ રોયા એન પોરમેહરા મોઠાઈ કબુલ કોઅતા, આખતા લાગ્યા કા “તોવે પારદેશીયાહાન બી પોરમેહરે પાછા વોળી યેએના એન જીવના તોક દેનહી.”
\v 19 આમી, જોવે સ્તેફાના લેદે માંડળીયેલ દુખ દેતા મુંડયેલ તોવે જયેં માંઅહેં વિખરાઈ ગીયેં, ત્યેં ફેનીકે એન કુપરોસ એન આંતાકિયા લોગું જાયન, ગોઠ યોખલા યહુદીયાહાન આખું આતા.
\v 20  પેન કોલાહાક કુપરોસ એન કુરનેમાંઅને આંતાકિયા યેના, એન ત્યાહાંય ગ્રીક લોકાહાન હોગા ગોઠ આખી, એન ઈસુ ખ્રિસ્તા ખુશ ખોબાર દેની.
\v 21  એન પ્રભુવે ત્યાહાન મોદાત કોઅયી, ત્યા હાટી ડીગ્ગેં માંઅહેં ગોઠમાની ગીયેં એન પ્રભુવા એછે વોળી યેનેં.
\v 22  જોવે યેરુસાલેમા માંડળીયેલ ઈં ખોબાર પોડી, તોવે ત્યાહાંય બારનાબાસાલ આંતાકીયા દોવાડીયો.
\v 23  તો યેનો એન પ્રબુવા ડીગ્ગી મોયા એઅઈન રાજી ઓઅઈ ગીયો, એન ત્યેં ત્યાહાન આખ્યાં, “તુમા મા ટાકી પોડાહા, પેન ટેક રાખીન, પ્રભુવાલ માના.”
\v 24  કાહાકા તો હારો માટડો આતો, તો બોરહા કોઅઈન એન પવિત્ર જીવા કોઅઈન બોઅલો આતો. એહેં કોઅઈન ડીગ્ગેં માંઅહેં પ્રભુવામાંય જોડાયેં.
\v 25  પાછેં બારનાબાસ સાઉલાલ હાદી લાં હાટી તારસુસ ગીયો.
\v 26  ત્યાલ હોદી કાડીન આંતાકિયા લેઈ યેનો. આખા બાર મોયના લોગું ત્યા આંતાકિયા માંડળીયેમાંય ગાંવારા રોયા, એન મોઠી સંખ્યેયેલ/ ટોળીયેલ હિકાડેત. ધર્મો માનનારાહાન ‘ખ્રિસ્તી’ નાંવ પોયલાં પોયલાં આંતાકિયા પાડીયેલ.
\v 27  લગબોગ ત્યા દીહામાંયજ યેરૂસાલેમને કોલાહાક ભવિષ્યવક્તા આંતાકિયા યેના.
\v 28  ત્યાહા માંઅને આગાબુસ નાંવ્યા યોક ભવિષ્યવક્તા ઊબા યોયા, પવિત્ર જીવાકોઈન આખ્યાં, “મોઠો કાળ આખી દોરત્યેવો આમી યેવાનો હેય.”(માહારાજા ક્લોડીયુસ દીહીહામાંય ઓ કાળ પોડ્યેલ.)
\v 29  તોવે ચેલાહાંય એહેં નોક્કી કોઅયાં યોક યોક જાંઆ જોલાં દેવાય તોલાં યહુદીયામાંય રોઅતા બાહાહાન મોદાતેમાંય દોવાડનાં.
\v 30  તેહેંજ કોઅયાં, એન જ્યા પોયહા ઉગરાવીયા તીં ધર્મમાંડળીયે વોડીલાહાન દાંઆ હાટી બારનાબાસ એન સાઉલાલ દોવાડયા.
\c 12
\p \v 1  લગબોગ ઓલાહા દીહીહામાંય હેરોદ રાજાધર્મમાંડળીયે કોલાહાક માંઅહાંલ દુખ દેતો મુંડયો.
\v 2  ત્યેં યોહાના બાહા યાકુબાલ તારવાયે કોઅઈન માંઆઈ ટાકાડયો.
\v 3  જોવે ત્યાલ ખોબાર પોડી કા ઈં યહુદીયાહાન હારાં ગોમ્યાં, તોવેતો આગાડી જાયન પેત્રેસાલ દોઅયો. ઈં પાસ્કા શોણા દીહીહામાંય બોન્યાં.
\v 4  દોઆઈ ગીયા પાછેંપેત્રેસ જેલમાંય કોંડાયો, એન ચાર ચાર સીપાડાહા ટુકડીલ હાચવાં હાટી હોંપ્યા.
\v 5  એહેં કોઈન પેત્રેસ જેલમાંય કોંડાઈ રોયો,એન ધર્મમાંડળી ત્યા હાટી પોરમેહરાલ ખૂબ પ્રાર્થના કોઅય.
\v 6  હેરોદ જો દિહી ત્યાલ કાડીન યહુદીયાહાન હોંઅપી દાંઆ કોએ, ત્યા દિહી આગ્લીયે રાતેમાંય, પેત્રેસ બેન સીપાડાહા વોસમાંય  હુવતલો આતો. બેન હાકળાહા કોઅઈન બાંદલો આતો. એન જેલા બાંઆવા પાંય સીપાડેં ચોકી કોરાં બોઠેં.
\v 7  યોકહાટોજ પ્રભુવા દેવદૂત તાંઆ ઊબોજાયો, એન ખોલીમાંય ઊજાળાં દેખાયાં. પેત્રેસા ખોવાં આલવીન દેવદૂતેં ત્યાલ ઉઠાડયો, એન આખ્યાં, “હોડદેહેં ઊઠ,” તારાત ત્યા આથાહા ઊપને બેડીયો પોડી ગીયો.
\v 8  દેવદૂતેં આખ્યાં, “કોંબાર પોટો બાંદ, એન વાઆણે પોવી લે.” પેત્રેસેં તેહેં કોઅયાં. દેવદૂતેં આખ્યાં, “ચારસાં પાંગી લે, એન માંઆ આરે ચાલ.”
\v 9  પેત્રેસેં ત્યા પાઠી જેલામાંઅને બાઆ ચાલીયો. ત્યાલ બોરહો નાંય આતો કા ઈં બોદાં ખોરાંજ બોનેહે. ત્યેં એહેં જાઆયાંકા “માન હિવેં યેહે.”
\v 10  ત્યા પોયલી ચોકી વોટીન નીંગી ગીયા, એન બીજી ચોકી બી એહેંજ, એન શેઅરામાંય જાતા લોખીંડા દારવાજા પાહાંય યેઈ ફૂગીયા. તીં ઓહડાંજ ત્યાહા હાટી ઉગડી ગીયાં, એન ત્યા નીંગીન રસ્તામાંય ચાલતામુંડયા. યોકહાટોજ દેવદૂત ત્યાલ છોડીન જાતો રોયો.
\v 11 તોવે પેત્રેસાલ નોવી હુજ યેની એન ત્યેં આખ્યાં, “આમી માન ખોબાર પોડી ગીઈ કા ઈં બોદાં ખોરાંજ બોનીયાહાં, પ્રભુવેં ત્યા દુત દોવાડીન માન હેરોદા કોબજામાંઅને એન યહુદીયાહા બોદી આશામાંઅને માન બોચાવ્યોહો .”
\v 12  પેત્રેસાલ નોવી હુજ યેની તોવે તો યોહાના માર્કા આયહો મારિયાસે ગોઓ ગીયો. તાંઆ ડીગ્ગેં માંઅહેં ટોળો વોળીન પ્રાર્થના કોઅય રોયેં.
\v 13  પેત્રેસેં બાંઆવાં ખોકડાવ્યાં. તોવે રોડા નાંવી યોક છાઉંટાકી બાઉં ઉગાડાં યેની. 
\v 14  ત્યેં પેત્રેસા આવાજ વોળખી કાડયો. એન ઓલા બોદા આનંદામાંય યેની કા બાઉં ઉગાડ્યા વોગાર તી પાસી દાહાંદી ગીઈ, એન બોદાહાન ખોબાર દેની કા પેત્રેસ બાઆ ઊબો હેય.
\v 15  ત્યાહાંય જાવાબ દેનો કા, “તું ગાંડવાઈ ગીઈહી.” તેરૂ તી આખ્યાજ કોઅહે, “આંય ખોરી ગોઠ આખતીયાહું.” ત્યાહાંય આખ્યાં, “તોવે ત્યા દેવદૂત ઓરી.”
\v 16  તાંઆઉં પેત્રેસ ખોકડાવ્યાજ કોઅહે.છેવાટ ત્યાહાંય બાઉં ઉગાડ્યાં એન ત્યા દેખીન ખૂબ નોવાઈ પામી ગીયા.
\v 17  પેન આથા કોઅઈન ત્યેં ત્યાહાન ઓગાજ રાંઆ આખ્યાં, એન પ્રભુવે કેહેં કોઅઈન ત્યાલ જેલામાંઅને છોડાવ્યો, તી ગોઠ આખી દેની. એન ત્યેં આખ્યાં “યાકુબ એન બીજા બાહાહાન યે ગોઠયે ખોબાર દિયા.” પાછેં તો જાતો રોયો.
\v 18  હાકાળેહેં રાખવાળી કોઅનારેં સીપાડેં ખૂબ ગાબરાઈ ગીયેં,”પેત્રેસ કાય જાયોહો?”
\v 19  હેરોદેં ત્યાહાન ત્યાલ હોદી કાડના ઊકુમ કોઅયો, પેન તો જોડયોજ નાંય.  તોવે ત્યેં ત્યાહા પૂછતી કોઅઈન માંઆઈ ટાકના ઊકુમ કોઅયો. ત્યા પાછેં હેરોદ યહુદિયા છોડીન કાયસરિયા રાંઆ ગીયો.
\v 20  એહેં બોનીયાં કા તો તુર એન સીદોન લોકાહા ઊપે ખૂબ ખીજવાઈ ગીયેલ, ત્યાહાટી ત્યાલ મીળાં હાટી ત્યા યેના. પોયલા ત્યા ગાંઆ મુખી મોંતરી બલાસ્તુસાલ હોમજાડ્યોં. એન પાછેં હેરોદા પાંય ગીયા, હોમજી લેઅના માગણી કોરાં, કાહાકા રાજાઆ દેશામાંઅને ત્યાહા દેશાહાન અનાજ/ખાઅના મીળે.
\v 21  નોક્કી કોઅલા દીહે, હેરોદ રાજાઆડોગલેં પોવીન રાજગાદીયેવો બોહી ગીયો એન ત્યાહાન ગોઠ આખતો મુંડયો.
\v 22  તોવે લોકહાંય જાવાબ દેનો, “એલો બોલનારો માંઅહું નાંય હેય, દેવ હેય.”
\v 23  તારાત પોરમેહરા દેવદૂત ત્યાલ ઠોક્યાં, કાહાકા ત્યેં પોરમેહરાલ માન નાંય દેનાં. ત્યા ડીલામાંય વોળેં પોડીયેં, એન તો મોઓઈ ગીયો.
\v 24  પોરમેહરા ગોઠ ફેલાતી ગીઈ એન વોદતી ગીઈ.
\v 25  બારનાબાસ એન સાઉલ ત્યાહા હોંપલાં કામ પૂરાં કોઅઈન યેરુસાલેમરે પાછા વોળી યેના. યોહાન માર્કાલ બી હાતે લેય યેના.
\c 13
\p \v 1  આંતાકિયા ધર્મમાંડળીયેમાંય ઓલેં ભવિષ્યવક્તા એન ધર્મશિક્ષક આતેં, બારનાબાસ, સીમેયોન (જ્યાલ કાળીયો આખેત), લુસીયુસ કુરેનીયો, માનાહેન (જો હેરોદ રાજા ગોઅમાંય મોઠો જાયેલ) એન સાઉલ.
\v 2  યોક દિહી ત્યા પોરમેહરા ચાકરી એન ઉપાહા કોઓત તોવે પવિત્ર જીવેં ત્યાહાન આખ્યાં, “માયેં બારનાબાસ એન સાઉલાલ માંઆ કામા હાટી હાદીયો, ત્યાહાન માંઆ કોરે જુદા કોઆ.”
\v 3  ઉપાહા એન પ્રાર્થના કોઅઈન ત્યાહાંય ત્યાહા ટોલપીયેહે વો આથ થોવીન દોવાડ્યા.
\v 4  એહેં કોઈન બારનાબાસ એન સાઉલ પવિત્ર જીવા ઉકુમ લેઈન સેલ્યુકીયા ચાલ પોડીયા, એન તાંઆને જહાજામાંય બોહીન કુપરોસ ગીયા.
\v 5  સાલામીસ ઉતીન યહુદીયાહા દેવળાહામાંય પોરમેહરા ગોઠ આખતા ગીયા, એન યોહાન, માર્ક યા કામામાંય ત્યાહાન મોદાદ કોઉં આતો.
\v 6  આખા ડીપલા વોળાંડીન ત્યા પાફોસ જાઈ ફૂગ્યા. તાંઆ બારયેસુ નાંવ્યો યોક યહુદીયો ખોટો ભવિષ્યવક્તા એન જાદુગાર મિળીયો.
\v 7  તો ડીપલા ઓદીકાર્યાહીં રોહોય. ઓદિકાર્યા નાંવ સરજીયુસ પાઉલુસ આતાં. તો ઓકકલવાળો માંઅહું આતો, એન બારનાબાસ એન સાઉલાલ હાદીન પોરમેહરા ગોઠ વોનાંયા માગે.
\v 8 પેન જાદુગાર એલુમાસ (ગ્રીક ભાષામાંય ત્યા નાંવ ઓહોડાં આખાય), જોર કોઅતો મુંડયો એન ઓદીકાર્યાલ ધર્મો લેતાં ઓટકાડાં કોઅહે.
\v 9  તોવે સાઉલ (ત્યા બીજાં નાંવ પાઉલ) પવિત્ર જીવા કોઅઈન બોઆઈ ગીયો, એન જાદુગાર મુંઈયાં એછે ટીગી ટીગી એએઈન આખ્યાં,
\v 10  ત્યેં આખ્યાં, “ઓ સેતાના પાહા! બોદા હારાં કામા આડાઈ કોઅનારા બોદી જાત્યે વિદિયા બાઆલા! પ્રભુવા સોતીગોઠ ફેરવીન તું કાયમ ખોટી ગોઠ આખતોહો.
\v 11 લે, આમી પ્રભુ ઠોકે, તું આંદળો બોની જાહે. એન થોડા દીહા લોગું તું દીહા ઊજાળાં નાંય એઅઈ હોંકેહે.” તારાત એલુમાસાલ એહેં લાગ્યાં કા “કાળો દુંવોહો માંઆ ડોળાહાવો પોડેહે,” એન આથ લાંબો કોઅઈન, ત્યાલ લેય જાંઆ હાટી યોકતાલ હોદતો મુંડયો.
\v 12  ઈં એઅઈન ઓદીકારી માની ગીયો, એન પ્રભુવા ગોઠીયેમાંય ત્યાલ ખૂબ નોવાઈ લાગી ગીઈ.
\v 13  જાહાજામાંય બોહીન, પાઉલ એન ત્યા હાંગાતીયા પાફોસરે નીંગીન પામફુલીયામાંય યેનલા પેરગે યેઈ ફૂગ્યા, તાંઆ યોહાન, માર્ક ત્યાહાન છોડીન યેરુસાલેમ પાછો વોળીયો.
\v 14  પેરગાને આગાડી, જાયન ત્યા પીસીદીયા આંતાકિયા જાય ફૂગ્યા, શાબાથ દીહે, ત્યા પ્રાર્થનાગાઆમાંય જાયન બોહી ગીયા.
\v 15  વોચાન વાચાયા પાછેં પ્રાર્થનાગાઆ મોંત્રીયેં ત્યાહાન આખાં દોવાડ્યા કા, “બાયાહાંય તુમેહે પાંય દિલાસા કાંય ગોઠ ઓરી, તોવે લોકહાન આખી દિયા.”
\v 16  તોવે પાઉલ ઊબો ઓઅઈ ગીયો, આથા કોઅઈન લોકાહાન ઓગા રાંઆ આખ્યાં, એન એહેં બોલતો મુંડયો; “માંઆ ઈસરાયેલી બાયાહાંય, એન પોરમેહરાલ માનીન ઈહીં યેનલા તુમા પારશિયા બાયાહાંય, વોનાયા.
\v 17  ઈસરાયેલા પોરમેહરે આપેહે વોડીલાહાન પોસાન કોઅયા. ત્યા મિસર દેશામાંય રોઉ આતા, તોવે ત્યાહાન મોઠા લોક બોનાવ્યા. ડીગ્ગી ગોતીયે કોઅઈન.ત્યાહાનતો તાંઆમાંઅને છોડાવિન લેય ગીયો.
\v 18  ચાળહી વોરહા લોગું ત્યેં ત્યાહાન ઊજાડીયેમાંય પોહ્યા.
\v 19  કાનાન દેશામાંય ત્યેં હાત જાત્યેંહેન માંઆયી, ત્યાહા દેશા કોબજો આપે  વોડીલાહન દેનો.એહેં લોગબગ ચાળહી વોરહેં જાયેં. 
\v 20  ત્યા પાછેં ત્યેં ત્યાહાન આગેવાન દેના સમુવેલ ભવિષ્યવક્તા દિહી લોગું
\v 21  ત્યા દીહીયામાંય ત્યાહાંય રાજા માગ્યો,એન પોરમેહરેં ત્યાહાન રાજા દેનો, બેનયામીન કૂળીયા કિશા પોહો સાઉલ. સાઉલેં ચાળહી વોરહા લોગું રાજ ચાલાડયાં 
\v 22  ત્યાલ કાડીન પોરમેહરે દાઉદાલ ઊબો કોઓયો, એન દાઉદા વિશે પોરમેહર ઓહડી સાક્ષી આખેહે  “યેસેઆ પોહો દાઉદ માંઆ મોન રાજી કોઅહે, ઓહડાં માંઅહું માન મીળી ગીયાં, તો માંઆ બોદાં આખલાં કોઅહે.”
\v 23  ત્યા પેડીયેમાંઅને પોરમેહરેં ત્યા વોચાન પૂરમાણે ઈસરાયેલી લોકહાંલ બોચાડનારો દોવાડિયો તોજ ઈસુ હેય.
\v 24  તો યેનો ત્યા આગાડી યોહાને બોદા ઈસરાયેલી લોકહાન પોરમેહરા એછે વોળી યેઅના એન બાપતિસ્મા લેએના આખ્યાં. 
\v 25  ત્યા પુરા ઓઅનાદિહી યેના તોવે ત્યેં આખ્યાં , “તુમા માન માનતાહા તો આંય નાંય હેતાંઉં. 
\v 26  માંઆ બાયાહાંય, આબ્રાહામા પાહાહાંય, એન પોરમેહરાલ માનતાહા તુમા પારદેશીયાહાંય, આપાહાન ઈં છુટકા ખોબાર દેનલી હેય.
\v 27  યેરૂસાલેમમાંય રોઅનારા એન ત્યાહા આગેવાનાહાંય ત્યાલ નાંય વોળીખીયો, પેન ત્યાલ ગુનેગારી ઠોરાવ્યો. જીં બોદાં શાબાતા દીહે ભવિષ્યવક્તા ગોઠ વાચાહાય તીં ત્યા નાંય હોમજ્યા, તેરૂ તી ગોઠ ત્યાહાંય પૂરી કોઅયી.
\v 28  ત્યાલ મોતા ડોંડ કોઆડાં હાટી ત્યાહાન બાઆના નાંય જોડયાં, તેરૂ પિલાતાપાંય જાયન, ત્યાહાંય ત્યાલ માંઆઈ ટાકના માગણી કોઅયી.
\v 29  એન જોવે ત્યા વિશે જીં લોખલાં હેય, તીં બોદાં ત્યાહાંય પૂરાં કોઅયાં, તોવે ત્યાલ હુળીયે ઊપેને ઉતાડીયો એન માહાણામાંય ડાટી દેનો.
\v 30  પેન પોરમેહર ત્યાલ માહણા માંઅને ઉઠાડિયો.
\v 31  જયેં માંઅહેં આમી લોકહામાંય ત્યા આરે ગાલીલરે યેરુસાલેમ યેનલેં, ત્યાહાન ડીગ્ગા દિહી લોગું ત્યેં દેખાડાં દેના,ત્યેંજ માંઅહેં આમી લોક્હામાંય ત્યા સાક્ષીયા હેતા.
\v 32  એન આમા ઈહીં યેનાહા તુમાહાન ઈ હારી ખોબાર આખાં હાટી કા પોરમેહરે આપે વોડીલાહાન જીં વોચાન દેનાં,
\v 33  તીં વોચાન ત્યાહા પાહાહાન મતલબ આપાહાન પૂરાં કોઅઈ દેનાં, ત્યેં ઈસુવાલ જીવતો કોઅયો. ગીત બીજામાંય લોખલાં હેય, “તુ માંઆ પોહો હેતો, આજે તુલ માંયે જનમો દેનોહો.”
\v 34  એન ત્યાલ મોઅલાહા માંઅને ઉઠાડીન પાછેં તો કાદે દિહી મોએ નાંય, ત્યા સાક્ષી એહેં કોઅઈન દેહે, “દાઉદાલ આખલી બોરકાત, જી કાયામ રોનારી પવિત્ર  બોરકાત હેય, તી આંય તુલ દિહી.”
\v 35  એન આજુ યોક ગીતામાંય આખેહે, “તોઓ ચાકારાલ તુ હોડી જાંઆ નાંય દેહે.”
\v 36  દાઉદ તે પોરમેહરેં નોક્કી કોઅલા પુરમાણે ત્યા જીં નજરીયમાંય પોરમેહરા ચાકરી કોઈન મોઅઈ ગીયો, એન ત્યા વોડીલાહાન આરે ડાટાયો એન તો હોડી ગીયો.
\v 37  પેન જ્યાલ પોરમેહરે ઉઠાડિયો, તો નાંય હોડીયો.
\v 38  ત્યાહાટી, માંઆ બાયાહાંય, તુમા બોદા ચોક્કસ જાંઆઈ લીયા કા ત્યા નાંવે તુમાહાન પાપાહા માફી આખજેહે,
\v 39  એન જો છુટકો મુસાઆ કાયદામાંય કાદાલ નાંય મીળી હોક્યા, જો છુટકો ત્યાલ માનનારાહાંન મીળેહે.
\v 40  ત્યાહાટી તુમા ચોતરાઈન ચાલ, નાંય તે તુમેહે વિશે  ભવિષ્યવક્તાહા ગોઠ ખોરી પોડી કા,
\v 41  “ઓ મશ્કરી કોઅનારાહાંય, તુમા એઅયા, એન નોવાઈ પામીન મોઓઈ જાહા. કાહાકા તુમેહે દીહીહામાંય આંય યોક ઓહડાં કામ કોઅહીં, કા તુમાહાન આખે તેરૂ તુમા નાંય માનહા.”
\v 42  પાઉલ એન બારનાબાસ બાઆ જાત, તોવે લોકહાંય ઈ ગોઠ આજુ બીજે શાબાતેલ આખાં હાટી ત્યાહાન પાછા હાદિયા.
\v 43  પ્રાર્થનામાંઅને ઉઠી ગીયા પાછેં ડીગ્ગા યહુદીયા એન ધર્મ માનનારા પારદેશીયા ત્યા પાહાલા ચાલતા મુંડયા. પાઉલ એન બારનાબાસે ત્યાહાન ગોઠ આખી, એન પોરમેહરા મોયામાંય ટેક રાખીન ચાલાં હાટી ઈમાત દેની.
\v 44  બીજા શાબાતા દીહે લોગબોગ આખા શેએર ત્યાહાન વોનાંયા હાટી ટોળો વોળિયા.
\v 45  પેન જોવે યહુદીયાહાંય ટોળહાન દેખ્યા, તોવે ત્યાહાન ઓદરાઈ લાગી, એન પાઉલાલ જોર કોઅતા મુંડયા એન ખારાબ-ખારાબ આખતા લાગ્યા. 
\v 46  તોવે પાઉલેં એન બારનાબાસેં ઈમાત રાખીન આખ્યાં “પોરમેહરા ગોઠ પોયલાં તુમાહાન આખના આતાં, પેન તુમા તી ગોઠ વાળી દેતાહા. જોલામ જુગીયા જીવના હાટી તુમા મા લાયક નાંય હેતા. ત્યા હાટી આમા બીજીજાતી પાંય જાજે.
\v 47  પોરમેહરા આમાહાન ઓહડો ઊકુમ દેનો કા “પારદેશિયાહા દીવો એહેં તુલ માંયે ઊબો કોઅયો, દોરત્યે છેડા લોગું છુટકો દાંઆ હાટી.”
\v 48  ઈં વોનાઈન પારદેશિયા ખૂબ રાજી ઓઅઈ ગીયા, એન પ્રભુવા ગોઠ માની લેદી. જ્યા જોલામજુગીયા જીવના હાટી નોક્કી કોઅલા આતા, ત્યાહાંય ધર્મો લેદો.
\v 49  એલા મુલુખામાંય પ્રભુવા ગોઠ દુઉ બોદે ફેલાઈ ગીઈ.
\v 50  પેન યહુદીયાહાંય ત્યા ધર્મ માનતીયો મોઠીયો થેએયેહેન એન શેઅરા આગેવાન ચોડાવીયા, પાઉલ એન બારનબાસા પાહાલા પોડીન ત્યાહાન ત્યાહા વિસ્તારામાંઅને/ ભાગ તાંગાડી દેના.
\v 51  ચેલાહાંય ત્યાહા આરીયો બપોટો ત્યાહા હુમે ખેકરી ટાકીયો, એન ઈકોનીયુમ ગીયા.
\v 52  ત્યા તેંઅ આંનદ એન પવિત્ર જીવા કોઅઈન બાઆય ગીયા.
\c 14
\p \v 1 . ઇકોનિયામાંય એહેકે જાંયાં કા ત્યેંઅ યહુદીહ્યાં આરાધનાલય માંય આરે ગીયે, એન યાઅ પુરમાણેં આખ્યો કા યહુદીહ્યાં એન યુનાનીહ્યાં બેન્હ્યાં માઅરે ખુબ લોકહાંય વિશ્વાસ કોઅયો.
\v 2 . બાકી વિશ્વાસ નાય કોનારા યહુદહ્યાંય બીજી જાતિહીં બાહાંહા મોનામ વિરુધ ઉસ્કેરાવિન એન ખોટાં પેદા કોઇ દેના.
\v 3 . ત્યેં ખુબ દિહ્યાં હુદિ તાંઅ રીયેં.એન પ્રભુઆ બોરહાથી એન હિંમત થી ગોઠ્યો બોલતા રીયા, એન તોઅ ત્યાઅ આથા કોઇન નીશાણીં એન અદભૂત કામ કોઇન પોતા કૃપા વોચનાંહાંથી સાક્ષી દેતા આતા.
\v 4 . બાકી શેહરા લોકહાંમાંય ઝોગડો ઇઅ ગીયો. ત્યાંહટી કોલ્હાંક તે યહુદીહ્યાં આરે એન કોલ્હાંક પ્રેરિતાહાં આરે એઅઇ ગીયે.
\v 5 . બાકી બીજી જાતી એન યહુદી ત્યાંઅ નિંદા એન ત્યાહાં વોય દોગાડ ટાક્યાં ત્યાઅ હાટી ત્યાંહાં આગેવાનહાં આરે દોડ્યાં.
\v 6 . તોવે ત્યેંઅ યેંઅ હોઠહ્યેંલ જાંઇ ગીયે, એન લોકાનીઆ લુસ્ત્રા એન દિરબે શેહરામ,એન આજુબાજુ પેરદેશામાંય બાગી ગીયે.
\v 7 . એન ત્યાંઅ તાંઅ સુસમાચાર વોનાડાં લાગ્યાં.
\v 8 . લોસ્ત્રા માંય યોક માંહું બોઠલાઆ આતા, જોઅ પાગાઆ પાંગળ્યો આતો. તોઅ જ્ન્મથી જ લેગળ્યો આતો એન કોવે નાંય ચાલલો આતો.
\v 9 . તોઅ પાઉલાન ગોઠ્યો કોઅતાં વોનાયેં, એન પાઉલ ત્યાંન યોકી નોજરે કોઇન એઅઇ રીયો એન ત્યાંલ હારો એઅઇ જાઅનાં બોરહો હેય.
\v 10 . એન ઉચેં આવાજે કોઇન આખ્યાં, “ પોતા પાગાવોય પુરા બોળથી ઉબો એઅઇ જોઅ.” તોવે કુંદીન ચાલાં ફિરાં લાગ્યો.
\v 11 . લોકહાંય પાઉલા ઇઅ કામ એઅઇન લુકાઉનિયા ભાષા માંય ઉચાં આવાજા માંય આખ્યાં, “ દેવતા માઅહાં રૂપ લીન આપે હીં ઉતી યેંનહો.” 
\v 12 . ત્યાંહાય બોર્નાબાસાઅ ઝિયુસ એન પાઉલાંય હોરમેસાય આખ્યાં, કાહાકા તો અ ગોઠ્યો આખનારો મુખ્ય આતો.
\v 13 . ઝિયુસઆ  ત્યાંઅ મંદિરા પૂજારી જો ત્યાઅ શેહેરા હામે આતા, ડોબેં એન ફુલહાં આર્યોં બાણાહાંન લાગાડીન લોકહાં આરે બોલીઅ ચોડવા આતા.
\v 14 . બાકી બોર્નાબાસ એન પાઉલ એન પ્રેરિતાંય જોવે તીઅ વોનાયાં, તોવે પોતાઅ ડોગલાં ફાડ્યાં એન લોકહાંમ દોડી જાયન એન બોંબલીંન આખાંઅ લાગ્યાં,
\v 15 . “ ઓ લોકહાંય, તુમા કાય કોઅતાહાં? આમા બી તુમ્હેં સમાન દુ:ખ- સુખ બોગવુનારેં માઅહેં હેય,એન તુમ્હાંન હારી ગોઠ હોંબડાવતાહાં કાહાકા તુમા ઇઅ ખોરાબ ચીજેંહે થી ઓલાગ એઅઇન જીવતા પોરમેહેરા હેંઅ ફિરા જ્યાંઅય આકાશ એન દોરતી એન દોર્યોં એન જીઅ કાંઇ ત્યાંમાંય હેય બોનાડ્યાં.
\v 16 . ત્યાંય વીતીગીઅલી વેળા માંય બોંદી જાતહીંન ત્યાહાં- ત્યાંહાં વાટીહીવોય ચાલા દેના.
\v 17 . પેન તેબીબી ત્યાંય પોતાલ વોગાર સાક્ષી નાય છોડ્યોં; બાકી તોઅ હારે કામે કોઅતે રીયો.એન આકાશા માઅરે પાંઅય એન ફળ દેનારો સમય દિએન તુમ્હેં મોનાલ એન ખાઅનાં આનંદ થી બોઅતો રીયો.” 
\v 18 . ઇઅ આખીન બી ત્યાંઅહાંય ખુબ મોઠી મુશ્કેલી થી રોક્યાકા ત્યાંઅ હાટી બલીબાન નાય કોએ.
\v 19 . બાકી કાહીં યહુદીયાંહે આન્તકિયા એન ઇકોનિયાથી યીએન લોકહાંન ત્યાંહાંઅ પોતા તોર્ફે કોઅય લેદા, એન પાઉલા વોય ડોગાડઝોડ કોઅયી, એન મોઅલો હોમજીન ત્યાઅલ શેહેરા બારે ગોસડીન લીઅ ગીયે.
\v 20 .પેન જોવે ત્યાઅ ચેલા ત્યાઅ ચ્યાંરી બાજુ યીઅન ઉબા રીઅ ગીયા, તોવે તોઅ ઉઠીન શેહેરમાંય ગીયા એન બીજા દિહી બાર્નાબાસ આરે દુર્બે ગીયા.                    
\v 21 . ત્યાંઆ શેહેરા લોકહાંન સુસમાચાર હોંમડાવીન એન ખુબ ચેલા, એન બોનાડીન લુસ્ત્રા એન ઇકોનિયાએન એનત્યિખમાંય પાસી યેતા રિયા.
\v 22 . એન ચેલાહાં મોનાહાંલ મોજબુત કોઅતેં રિયે, એન ઇઅ પ્રચાર કોઅતે રિયે કા બોરહો માંય બોની રાઅ; ઇઅ આખ્તેં આતેં, “ આપહાંન મોઠા દુ:ખ ઉઠડીન પોરમેહેરા રાજ્યામાંય  પ્રવેશ કોઅરા પોડી.
\v 23 .એન ત્યાંહાંય હ્ર એક મોડંળી માય ત્યાહાહાટી સેવાક નીવડ્યાં, એન ઉપવાસ સહિત પ્રાર્થના કોઇન પ્રભુ આથા માંય હોપ્યાં. જ્યાહાવોય વિશ્વાસ કોઅયો.
\v 24 . તોવે પિસીદિયા માઅને ત્યેંઅ પંફુલિયા પોઅચ્યે; 
\v 25 . પર્ગેમાંય પ્રચાર કોઇન અત્તાલિયા માંય યેનેં.
\v 26 .એન તાંઅને જાહાજવોય અંત્યોખ ગીયે જાંઅ ત્યાઅ કામ્હાં હાટી જ્યેઅ ત્યાહાય પુરા કોલાં આતા.પોરમેહેરા કૃપાથી હોપ્લે ગલે આતે.
\v 27 . તાંઅ પોઅચીન ત્યાંહાંય મંડળીલ એક્ઠી કોઅયી એન આખ્યાં પોરમેહેરાય ત્યાંહાંઅ આરે રોયન મોઠ- મોઠેં કામે કોઅયેં, એન બીજીઅ જાતી હાટી વિશ્વાસા બાંણા ખોલી દેના.
\v 28 .એન ત્યેં ચેલ્હાં આરેં ખુબ દિહી હુદી રિયેં.
\c 15
\p \v 1 . પાસે કાંહી લોક યહુદામાય યીને બાહાઆલ હિકાડા લાગ્યા:” ‘‘ જોર મૂસા રીતી કોય તુમે સુન્ની નાય ઓતાતે તુંમા તારણ નાય મેળવી રોતે.”’’
\v 2 . જોવે પાઉલ એન બાર્નાબાસા ત્યાહા આરી ખુબ મોઠો ઝગડો એન કાહી બોલાબલીઓયા તોવે ઈ ઠોરવામાય યેના કા પાઉલ એન બાર્નાબાસ એન ત્યાંહામાને કાહી લોક યી ગોઠહી બારામાય પ્રેસિત એન વડીલહા પાહી યરૂશલેમમાય ગોયે.
\v 3 . પાસે મંડળી લોકહાય ત્યાલ કહાક દુર હુંદુ પોચાડયા;એન ત્યાં ફેનીકે એન સામરિયા માને અન્યજાતી લોકહા મન ફીરવુંના પ્રચાર વોનાળતે ગોયે,એન બાદા બાઆહા ખુબ જ આંનદીત ઓયા.
\v 4 . જોવે ત્યાં યરૂશલેમમાય પોચ્યાં,તોવે મંડળી એન પ્રેસિત એન વડીલ ત્યાંહાલ આંનદા કોય મીડયા,એન ત્યાંહાય આખ્યા કા પરમેહેય ત્યાંહા આરી રોઈન કોહળે કોહળે કામ કોયે આતે.
\v 5 . પેન પોરુંશીહી વાટી માને જ્યાહાય વિશ્વાસ કોયો આતો,ત્યાંહા માને કાહીકહાય ઉઠીન આખ્યા,” “ત્યાંહાલ સુન્ની કોઓના એન મૂસા નિયમ માનના આજ્ઞા દા જોઓજે.”
\v 6 . તોવે પ્રેસિત એન વડીલ યી ગોઠહી વિષયમાય વિચાર કોરા હાટી યોકઠે ઓયે.
\v 7 . તોવે પતરસાય ખુબ વાદ –વિવાદ ઓઈ ગોયા પાસે ઉઠીન ત્યાંહાલ આખ્યા, “ઓ બાઆહા,તુમા જાઆતહે કા ખુબજ દીહાં પાસે પરમેહે તુમ્હે માને માન નીવડી લેદહો કા માઆ મુયા માઆહરે અન્યજાતિ સુસમાચાર વચન વોનાઈન વિશ્વાસ કોરે.
\v 8 . મનાલ પારખુંનારે પરમેહેય ત્યાંહાલ બી આમે સારકા પવિત્ર આત્મા દીન ત્યાહા સાક્ષી દેની;
\v 9 .એન વિશ્વાસા દ્વારા ત્યાંહા મન શુદ્ધ કોઈન આમ હેન એન ત્યાંહામ કાઈ બી ભેદ નાય રાખ્યો.
\v 10 . તો આમી તુમા કાહા પરમેહે પરીક્ષા કોઓતહે કા ચેલહા ગોગીવોય ઓહડો વોજો થોવા,જ્યાલ નાય આમ્હે વોડીલહાય ઉઠાવી સોક્યે આતે એન નાય આમા ઉઠાડી શોક જે ?
\v 11 . હાઁ, આમે ઓ નિર્ણય હેય કા જેહેકોય પ્રભુ ઈસુ દયા તારણ પામહૈ;ત્યેજ રીતી કોઈ આમા બી પામહ્યે.”
\v 12 . તોવે આખી સભા ઠાકી ઠાકી બાર્નબાસા એન પાઉલા વોનાયા લાગી,કા પરમેહેય ત્યાં દ્વારા ચમત્કારી કામ દેખ્યાળીયે.
\v 13 . જોવે ત્યે ઠાકે ઓયે તોવે યાકૂબ આખા લાગ્યો, “ઓ બાઆહા,માઆ વોનાયા.
\v 14 . શિમોનાય આખ્યા કા પરમેહેય પોઈલા પોઈલા અન્યજાતિવોય કોહડી કૃપા કોયી કા ત્યાંહા માને પોતાના નાવા હાટી યોક લોક બોનાડી લે.
\v 15 . યાકોઈ ભવિષ્યવક્તા ગોઠયો બી મીળત્યો હો,જેહેકોય લેખીહા,
\v 16 . ‘યા પાસે આય યીને દાઉદા પોળલો માંડવો પાસે આય ઉજાડ હીં,એન ત્યાંહા મુટલા નાતા પાસે જોડહી,એન ત્યાલ ઉબો કોહી,
\v 17 . યા હાટી બાકી રોઈલા લોક,એન અન્ય જાતી જયે માઆ નાવા કોઈ આખતે હેં,પ્રભુલ હોદે,
\v 18 . ઈ તીં પ્રભુ આખ હેં જી જગતા શુરૂઆત પાહને યો ગોઠહી સમાચાર દેતો યેનહો.”
\v 19 . યા હાટી માઆ વિચાર ઓ હેતો કા અન્યજાતિ માઆહા જ્યા લોક પરમેહે વેડે ફિરતહા,ત્યાંહાલ લોયઆમા દુ:ખ નાય દેજે ;
\v 20 . પેન ત્યાહાલ લેખી દોવાડ કા તુમ્હેય મૂર્તિ ભ્રષ્ટતા કોય વ્યભિચાર કોઈ,ગુંગળાવિને મોઓલા કોય કા માઆહા કોય એન લોય કોઈ દુર રોય.
\v 21 . કહાકા વડીલહા કાળા કોય શેહેર શેહેર મૂસા નીયમા પ્રચાર કોનારે ચાલી યેન્હેં,એન ત્યે બાદા વિશ્રામા દીહાં સભા માય વાચવામાય યેહેં.”
\v 22 . તોવે બાદી મંડળી આરી પ્રેસિત એન વોડીલાલ હારા લાગ્યા કા પોતાના માને કાહી માઆહાલ નીવડે,કા યહુદા જો બર્રસબા આખવામાય યેહેં,એન સિલાસ જો બાઆહાઆ માય મોઠો આતો;એન ત્યાંહાલ પાઉલ એન બર્રસબા આરી આત્યુંખીયામ દોવાડયા.
\v 23 . એન ત્યાંહા આરે ત્યાંહાય એહેકોય લોખી દોવાડીયા: “આત્યુખીયા એન સીરીય એન કીલીકિયા માય રોઈનારા બાઆહા જ્યા અન્યજાતિ માને હૈય,પ્રેસિત એન વડીલહાલ સલામ.
\v 24 . આમા વોનાય હૈ કા આમહામાને કાહી લોક તા જાયન,તુંમ્હેલ પોતાની ગોઠીહીકોય ગાબરાવી દેના;એન તુંમેં મન ઉલટાવી દેનહે પેન આમહેય ત્યાં લ હુંકુંમ નાય દેની આતી.
\v 25 . યા હાટી આમ્હેય યોક મોના કોય ખોરા હોમજ્યા કા ચુની લેદલા માઆહાલ પોતાના પ્રિય બર્નબાસ એન પાઉલ આરી તુંમ્હે પાઆહી દોવાડના.
\v 26 . યે ઓહડે માઆહે હૈય જ્હાય પોતાનો જીવ આપે પ્રભુ ઈસુ મસીહા નાવા કોય જોખમિમાય ટાક હૈ.
\v 27 . યા હાટી યહુદા એન સિલાસાલ દોવાડહી,જો પોતાના મુયા કોય બી ગોઠયા આખ હૈ.
\v 28 . પવિત્ર આત્મા કોય એન આમ્હેલ ઠીક માલૂમ પોડયા કા ઈ આવસ્યક ગોઠહીલ સોડી, તુમ્હેવોય વોદારી વોજો નાય ટાંકે;
\v 29 . કા તુંમા મૂર્તિ વોય બોલી કોલા કોય એન લોયી કોય,એન ગોગી દાબી રોયલા માઆહા કોય,એન વ્યભિચારા કોય દુર રોઆ.યાકોય રોઆ તોવે તુમે હાટી હારા હૈય.આગલા કુંશળ.”
\v 30 .પાસે ત્યે વીદાય લીન આત્યુંખીયા પોચ્યે,એન સભાલ યોકઠી કોયન તી કાગડા ત્યાંહાલ દી દેના.
\v 31 . ત્યે તી કાગડા વાચીન ત્યાં ઉપદેશા ગોઠયો કોય ખુબ આંનદિત ઓયે.
\v 32 . યહુદા એન સિલાસ જયે પોતે બી ભવિષ્યવક્તા આતા,ખુબુ જ ગોઠહી કોય બાઆહાલ ઉપદેશ દેઈન સ્થિર કોયા.
\v 33 .ત્યાં કાહીક દીહી રોઈન,બાઆહા આરી શાંતિ કોય વિદાય ઓયા કા પોતાના દોવાડલા લોકહા હી જાયના.
\v 34 . (પેન સિલાસાલ તાઆ રોયના હારા લાગ્યા.)
\v 35 . પેન પાઉલ એન બર્નબાસ આત્યુંખીયા માય રોય ગોયે :એન અન્ય બીજા ખુબ લોકહા આરી પ્રભુ વચના ઉપદેશ કોઓતે એન હારી ગોઠ વોનાડી રોયે.
\v 36 . કાહિક દીહાઆ કોય પાઉલાય બર્નાબાસાલ આખ્યા, “જ્યાં જ્યાં શેહેરા માય આમ્હેય પ્રભુ વચન વોનાડ્યા આતા,યાઆ,પાસે ત્યાંમાય ચાલીન પોતાના બાઆહાલ દેખાકા ત્યાં કોહડા હૈય.”
\v 37 . તોવે બર્નબાસાય યોહાનાલ જો માર્ક આખવામાય યૈહ,આરી લેના વિચાર કોયો.
\v 38 . પેન પાઉલ ત્યાલ જો પંમ્ફુંલિયામાય ત્યાંહા કોય ઓલાગ ઈગીલો,એન કામાવોય ત્યાંઆરી લેઈ જાયના હારા નાય હોમજ્યા.
\v 39 . ત્યાં હાટી ઓહડો બોલાબોલી ઉઠાવ્યો કા ત્યાં કોય બીજા કોય દુર ઓઈ ગોયે;એન બર્નબાસ,માર્કાલ લેઈન ઉડ્યા વોય બોહીન સૈપ્રસ જાતો રોયો.
\v 40 . પેન પાઉલાય સિલાસાલ નીવડી લેદો,એન બાઆહા કોઈ પરમેહે દયા માય હોપી દેઈન તાને ચાલ્યો ગોયો;
\v 41 . એન યી મંડળી મજબુત કોઓતે સીરિયા એન કિલીકિયા રોતો નીગી ગોયો.
\c 16
\p \v 1 .પાસી ત્યાં દર્બે એન લુસ્રા માય બી ગોયા.ત્યાઆ  તીમોથી નાવા એક શિષ્ય આતો,જો કાદાઆ વિશ્વાસી યહુદીયા પુત્ર આતો,બાકિ ત્યાં આબહો યુનાની આતો.
\v 2 . તોઓ લુસ્રા એન ઈકુંનયામાને ઈકુંનીયા બાહા માય સુનામ આતો.
\v 3 . પાઉલા ઈચ્છા આતી કા તો ત્યાઆ આરે જાય;એન જ્યા યહુદી લોક ત્યાંઆ જાગાવેય આતે ત્યાંહા લીધે ત્યાહાય સુન્ની કોયી,કહાકા તે બોદા જાણતે આતે,કા ત્યાંહા આબહો યુનાની આતો.
\v 4 .એન શેહેર શેહેર જાતા ત્યી વિધહિલ જી યરૂશલેમા પ્રેસિત એન વડીલહાઈ ઠોરવુંલી,માના હાટી ત્યાંહાલ પોચાડવામાય જાતે આતે.
\v 5 .યા પ્રકારે મંડળી વિશ્વાસી બોરહામાય સ્થિર ઓતે ગોયે એન સંખ્યામાય પ્રતિદીન વાદતી ગોયી.
\v 6 . ત્યે ફૂગીયા એન ગલાતીયા પ્રદેશમાયને ઓઈ ગોયા,પવિત્ર આત્માય ત્યાંહાલ એશિયા માય વચન પ્રચાર કોના નાંય આખ્યા.
\v 7 . ત્યાંહાય મુસીયા પાહી પોચીન,બીતુંનયા માય જાયના વિચાર્યા;પેન ઈસુ આત્માય ત્યાંહાલ જાઆ નાય દેના.
\v 8 . એન ત્યાં મુસીયાં માને ઓઈન ત્રોઆસ માય ગોયા.
\v 9 . તા પાઉલાય રાતી યોક દર્શન દેખ્યા યોક મકીદુની માઆહું ઉબા રોયા એન વિંનતી  કોયી આખી રોયો કા, “ત્યે કાની ઉતીન મકીદુનિયા માય યે,એન આમે મોદાત કોઓ.”
\v 10 . ત્યાં ઈ દર્શન દેખીન આમ્હેય તરતુજ મકીદુની યા જાઆના વિચાર્યા,ઈ હોમજીન કા પરમેહેય ત્યાલ શુભ સંદેશ વોનાયા હાટી હાદીહા.
\v 11 . યા હાટી ત્રોઆસ માને જહાજ ખોલીન સીદે સુમાત્રા એન દુસરે દિહી નિયાપુલીસ માય યેને.
\v 12 . તાને પાસે આમા ફીલ્લીપી પોચ્યા,જો મકીદુનીયા પ્રન્તા મુખ્ય નગર એન રોમ વસ્તી હૈય;એન આમા ત્યાં શહેરા માય કહી દિહી હુંદુ રોયે.
\v 13 . સાબાત દિહે આમા શહેરા ફાટકી બારે નોયી કાઠે ઈ હોમજીન ગોયેકા તા પ્રાર્થના કોઓના જાગો ઓરી,એન બોહીન તી થૈએ આરી જ્યો યોકઠયો જાઈલો,ગોઠયો કોરા લાગ્યે.
\v 14 . લુદીયા નાવા થુઆતીરા શહેરા જાંબલી લુગળે વેચનારી યોક થૈએ વોનાય રોયી આતી .પ્રભુય તીયી મોન ખોલ્યા કા તી પાઉલા ગોઠી વોય ધ્યાન દેય.
\v 15 . જોવે તીયા એન ત્યાં કુંટુંબા બાપ્તિસ્મા ઓયા,તોવે ત્યાહાય વિંનતી કોયી, ‘કા જોર તું માને પ્રભુ વિશ્વાસીની હોમજુતહો તોવે,માઆ ગોઓ માય રોઓ,”એન તી આમ્હેલ માનાડીન લેય ગોયી.
\v 16 . જોવે આમા પ્રાર્થના કોઓના જાગાવોય જાઆ આતે.તોવે આમ્હે યોક દાસી મિળી જી માય આગમસૂચક આત્મા આતી;એન તી ભવિષ્યકથા કોય માલીકા હાટી ઘણા કાય કામાણી લીયા આતી.
\v 17 . એન તી પાઉલ એન આમ્હે પાહાલા યીને બોબલા લાગી, “યે માઆહે પરમેહેરા પરમદાસ હેતે,જયે આમ્હેલ ઉદ્વ્રારા વાટી વારતા વોનાડતે હૈ.”
\v 18 . તી કાહી દિહ તાવ એહેકોયજ કોતી રોયી;પેન પાઉલ દુ:ખી જાયો,એન વાડીન ત્યાં આત્માલ આખ્યા, “તુલ ઈસુ મસીહી નાવા કોઈ આજ્ઞા દાહુંકા ત્યાં માને નીગી જો.”એન તી ત્યેજ વેડે નીગી ગોયા.
\v 19 . જોવે તીયે માલીકહાય દેખ્યા કા અમ્હે કામાડી આશા જાતી રોયીહી,તોવે પાઉલાલ એન સિલાસાલ દોઈન ચોકા માય પ્રધાનાલ લી ગોયે;
\v 20 . એન ત્યેહેલ અમલદારા પાહી લી ગોયે એન આખ્યા, “યે માઆહે જયે યહુદી હેય,આપહે શેહેરામાય ખુબ ગરબડી કોઈ રોયહે;
\v 21 . એન ઓહડી રીતી દેખાડી રોયહી,જ્યાહાલ માઆનના યા ગ્રહણ કોઓના રોમ લોકહા હાટી ઠીક નાય હૈય.”
\v 22 . તોવે ટોળા લોક ત્યાં વિરોધ માય યોકઠા ઓઇન ત્યાંહા વોય ચોડી ગોયે,એન અધિકારી લોકહાય ત્યાં હા ડોગલે ફાડીન કાળીન ટાંકી દેને,એન ત્યાંહાલ ફટકા ઠોક આજ્ઞા દેની.
\v 23 . ખુબ ફટકા ઠોકિન ત્યાંહાલ બંદીખાના માય ટાંકી દેના એન દ્વાવારપાલહાલ ઉકુમ દેની કા ત્યાંહા વોય નોજર રાખે.
\v 24 . ત્યાય ઓહડી આજ્ઞા વોનાયને ત્યાંહાલ માજેના બંદીખાનામાય રાખ્યાં એન ત્યાંહા પાગ ખોડામાય ઓટકાડયા.
\v 25 . આરદી રાતી લગભગ પાઉલ એન સિલાસ પ્રાર્થના કોઓતા પરમેહેરા ગીતે આખી રોઈલા,એન કેદી ત્યાંહાલ વોનાઈ રોયા આતા.
\v 26 . ઓલહામાય યોકા યોકા દોરતીકંપ યેના,એન બંદીખાના પાયો બી આલી ગોયો,એન તુંરુત બાદા દારવાજા ખુલી ગીયા;એન બાદહા બંધન ખુલી ગોયે.
\v 27 . દ્વાવારપાલ જાગી ઉઠ્યો,એન બંદીખાના દારવાજા ખુલ્લા દેખીન હોમજ્યા કા કેદી નાહી ગોયા, એન ત્યાંય તાલવાર લીન પોતાનાલ માઈ ટાંકના વિચાર્યા.
\v 28 . પેન પાઉલાય ઉચા આવાજાકોય બોબલીન આખ્યા, “પોતાલ કાઈ નુકશાન નાય પોચાડ,કહાકા આમા બાદા ઈહીજ હૈતા.”
\v 29 . તોવે ત્યાય દીવો માગાડીન માજે ગોયો,એન કાપતો કાપતો પાઉલ એન સિલાસા હી આગલા પોડયા;
\v 30 . એન ત્યાંહાલ બારે લીયીન આખ્યા, “ઓ સાઈબાહા,ઉદ્વારા પામા હાટી આય કાય કોવ?”
\v 31 . ત્યાંહાય આખ્યા, “પ્રભુ ઈસુ મસીહી વોય વિશ્વાસ કોઓ,તોવે તું એન તોઓ ગોઓ ઉદ્વાર પામી.”
\v 32 . એન ત્યાંહાય ત્યાંલ એન ત્યાં આખા ગોઓ લોકહાલ પ્રભુ વચન વોનાડયા.
\v 33 . રાતી ત્યાજ વેડે ત્યાંહાય ત્યાં ગોઓ લેય જાયને ત્યાંહા જ્યા ઘાવ આતા ત્યાં દોવીયા,એન ત્યાંય પોતાના બાદા લોકહા હુંબુર તુંરુત બાપ્તીસ્મા લેદા.
\v 34 .તોવે ત્યાંય ત્યાંહાલ પોતાના ગોઓ માય લેઈ જાઈને ત્યાંહા આગલા ખાઈન રાખ્યા,એન આખા ગોઆહા આરી પરમેહેરા વોય વિશ્વાસ કોઈને આંનદ કોયા.
\v 35 .જોવે દિહી જાયો તોવે અમલદારહાય સીપાઈહાલ આખી દોવાડયા કા ત્યાં માઆહાલ સોળી દે.
\v 36 . દ્વાવારપાલ યો ગોઠયો પાઉલાલ આખ્યો, ‘અમલદારહાય તુંમ્હેલ સોડીન દેયના આજ્ઞા દોવાડી દેનહી.આમી નીગીન હારકોય નીગી જાઆ.”
\v 37 . પેન પાઉલાય ત્યાંહાલ આખ્યા, “ત્યાંહાય આમહેલ જો રોમી  માહું હૈય,દોષી ઠોરાવીયા વોગાર લોકહા હુંબુર માયને જેલમાય ટાક્યાં.એન આમી આમહેલ જો રોમી માહું હૈય,દોષી ઠોરાવ્યા વોગાર લોકહા હુંબુર માયને બંદીકાનામાય ટાક્યાં.એન આમી આમહાલ દોબીન દોવાડી રોયહેં ?એહેકોય નાય;પેન ત્યાં ખુદ યોને આમ્હેલ બારે કાડી.”
\v 38 . તોવે સીપાહીયાય યો ગોઠયો આમલદારહાલ આખ્યા,એન ત્યાં ઈ વોનાયન કા ત્યાં રોમી હૈય,બી ગોયા,
\v 39 . એન યીન ત્યાંહાલ માનાવીયા,એન બારે લી જાયના વિંનતી કોયી કા શેહેરા માને જાતે રોઆ.
\v 40 . ત્યે બંદીખાનામાને નીગીન લુદીયા હી ગોયે,એન બાઆહા આરી મિળીન ત્યાંહાલ શાંતિ દેની,એન જાતા રોયા. 
\c 17
\p \v 1  પાસી ત્યા અમ્પિપુલીસ એન આપોલેનીયા માયને ત્યા થેસ્સાલિનીકામાય યેના જા યુદીયાહા યોક દેવાળ આતાં.
\v 2 પાઉલ કાયામની આદાતે પૂરમાણે ત્યાહા પાંય ગીયો, તીન આઠવાડયા ત્યાહા આરે બાયબલમાયને ગોઠયેહેકોંય બોલાબોલી કોઅઈ.
\v 3  એન ત્યા કાંય અર્થ ઉંડેથી હોમજાડતો આતો કા ઈસુવા દુખ વેઠના, એન મોઅલામાંયને જીવી ઉઠના, નોક્કીજ આતા, એન ઓજ ઈસુ કા જ્યા ગોઠ આંય તુમાહાલ આખતાહાંવ, તો ખ્રિસ્ત હે.
\v 4  ત્યાહામાંયને કોલાહાક જાંઅહાંય, એન યુંનાનીયહા માંઅરે બી કાહીક જાંઅહાંય, એન બીજ્યો આજુબી બોણલ્યો થેઅયેહેય માની લેદા, એન પાઉલા એન પાઉલા એન સીલાસા આરે મિળી ગીયા.
\v 5  પેન યહુદીયાહાય ખીજવાઈન ખારાબી લોકાહામાયને કાહીક જાંઅહાલ ત્યાહા આરે લેદા,એન લોકાહાલ ટોળો કોઅઈન ગાવામાંય જુલાય લાગ્યા, એન યાસોના ગોઅમે બળજબરી કોઈન લોકાહા આગલા લેય યેયના પૂછ્યાં.
\v 6  ત્યાહાલ ત્યા નાય મીળ્યા તોવે ત્યા બોંબાલતાજ યાસોન એન બીજા બાહાહાલ ગાવા આગેવાન આગલા ખેંચી લેય યેના.“યા લોક જ્યાહાંય જગાતા ઉલટા-પાલાટ કોઓઈ દેનહા,એન ઈહીં બી યી ગીયહા.
\v 7  યાસોના ત્યાહાલ યે ઠિકાણે જાગો દેનહો, યા બોદાજ આખતાહા ક ઈસુ ઓજ રાજા હેય, એન કૈસારા દેનલા હુકુમાહાત્યા વિરૂદ કોઅતાહા”
\v 8  ત્યાહાંય લોકાહાલ એન ગાવા આગેવાનાહાલ ઈ આખીન ગાબરાવી દેનાહા.
\v 9  યાહાટી ત્યાહાંય યાસોન એન બીજા લોકાહાલ જામીનાવોય ત્યાહાલ  છોડી દેના.
\v 10  પાછેં બાહાહાંય તારાત રાતીન રાતી પાઉલાલ એન સિલાસાલ બિરિયા દોવાડી દેના; એન ત્યા ત્યા પોઅચ્યા પાસે યહુદીયાહા આરાધના ગોઅમે ગીયા.
\v 11  યા લોકતે થેસલનીકા યહુદીયાહાથી વદારે ઉશાર આતા, એન ત્યાહાંય ખોરે મોનાકોય વોચાન વોનાય લેદેલ, એને રોજદીને પવિત્ર બાયબલામાંય હોદતા રિયા કા યો ગોઠયો એહેકોયજ હેત્યો કા નાય.
\v 12  ત્યાહાટી ત્યાહામાંઅને વોદારે જાંઅહાંય, એન યુનાની આબરૂદાર એન માટડાહામાંઅને બી બોઅજ જાંઅહાંય બોરહો કોઅયો.
\v 13  થેસ્સાલીનીકાયહુદી જાંઈ ગીયા કા પાઉલા બીરીયામાંય બી દેવા વોચાન આખતો, એન ઈહી બી તો લોકાહાલ ઉસરાવીને બેડસાવતો લાગ્યો.
\v 14  તોવે બાહાહાય પાઉલાલ દોવાડ્યો કા તો ફૂગારા કિનારે જાતો રોય પેન સિલાસ એન તિમોથી તાંજ રિઈ ગીયા.
\v 15  પાઉલાલ લેયજાનારાત્યાલ એથેંસ હુદી લેય ગીયા, એન સિલાસ એન તીમોથ્યા હાટી ત્યા પાછા માહારીને માહારી વોળી યાહાવ.
\v 16 જોવે પાઉલ એથેંસમાય ત્યાહા વાટ જોવતો આતો તોવે શેઅરામાંય મુરત્યો દેખીન ત્યા આત્મા ઉકળી ઉઠયો .
\v 17  આખીરમાય તો પ્રાર્થનાગોઆમાંય યહુદીયા એન ભક્તાહાલ એન બાજારામાય જ્યા લોક ત્યાલ મિળતા ત્યાહાલ દિને રોજ બોલાબોલી કોઅતો આતો.
\v 18  તોવે ઈપિકુરી એન સોદકી દર્શાન કોઅનારા કાહી પંડિત ત્યાલ બોલા લાગ્યા, એન બીજાહાંય આખ્યાં, “ઓ બકવાસ કોઅનારો કાય આશા માગહે?” પેન બીજહાંય આખ્યાં, તો પારકા દેવાહાલ માનનારો દેખાયહે.” કાહાકા તો ઈસુવા એન ત્યા પુનરુત્થાન એટલે જીવી ઊઠના વિષે હારી ગોઠ આખતો આતો.
\v 19 તોવે ત્યા ત્યાલ ત્યાહાજ આરે આરી યુપગાસ લેય ગીયા એન પૂછ્યાં કા, “કાય આમા જાજી હોકજે કા તું જી કામ નવા આખતોહો તીં?
\v 20  કાહાકા તું નોવાયન્યો ગોઠયો આમાહાલ આખતોહો, ત્યાહાટી આમા જાઉરા માગજેહે કા યા અર્થ કાય હેય.
\v 21  ત્યહાટી કા બોદા એથેંસમાંય રોનારા એન પારકા તા રોઅતે આતે નોવ્યો નોવ્યો આખના એન વોનાયના સિવાય બીજા કોઅહાજ કામામાંય ત્યા સમાય નાય કાડેત.
\v 22  તોવે પાઉલેં અરિયુપગુસ વોચમાય ઊબો રોયને આખે, “ઓ એથેંસના લોકાહાય આય એઅતાહાવ કા તુમા બાદયેજ ગોઠ્યેમાય દેવાહાલ વોદારે માનનારે હેતેં.
\v 23  કાહાકા આંય ફિરાતા ફિરતા જોવે તોવે તુમે પુંજના વાનાહાલ એઈ રોયેલ; તોવે માયે યોક વેદી બી દેખી,જયેવોય લોખલા આતા, અજાણયા દેવાહાટી, યાહાટી કા તુમા જાઅયા વોગાર ત્યાલ પુંજતેહે, આય તુમાહાલ ત્યાઆ વિષે આખતાહાંવ.
\v 24  જ્યા દેવાય દોરતી એન ઈં બોદી વાના બોનાવ્યાહાં! તો તે હોરગ્યા એન દોરત્યે માલિક હેયે, તો આથેકોય બનાવલા મંદિરમાય નાય રોય;
\v 25  નાય કાદીબી વસ્તુની જરુરીના કારણે માંઅહા આથા સેવા લેહે, કાહાકા તો પોતેજ બોદાહાલ જીવાન એન શ્વાસ એન બોદાજ કાંય દેહે.
\v 26  ત્યેંય યોકુજ જાતીયેમાને માંઅહા બોદી જાત્યે દોરત્યેવોય રાંઆ હાટી બોનાવ્યોહો એન ત્યા ઠરાવલા સમાય એને રોઅના હોદદ્દ ઠોરાવી દેનહી.
\v 27  કા તે પોરમેહરાલ હાદે;.તેરૂબી તો આમેહેથી દુર નાય.
\v 28  કાહાકા આમા ત્યામાંય જીવતા રોતાહા, એન ચાલતાહા ફીરતાહા એન ત્યામાય રોજેહે, જેહેંકોય તુમે કોલાહાક કવી લોકાહાય બી આખ્યાં, “આમા તે ત્યા કુળા હેજે.
\v 29  એટલે પોરમેહરા કૂળા બોનીને આમાહાલ ઈ હુમાજના યોગ્ય નાય કા દેવતો હોના કા રૂપા કા દોગાડા હારકો હેય, જી કા માંઅહા આથેકોયન બોનાવ્યા ઓરી એન વિચારાહા માંય પોડતા ઓરી.
\v 30  ત્યાહાટી પોરમેહરે અજ્ઞાનતા ના સમાયાવોય દિયાન નાય દેના, પેન આમી બાદે જાગે બોદાજ માંઅહા મોન ફીરવા આજ્ઞા દેહે.
\v 31  કાહાકા ત્યેંય યોક દિહી ઠોરાવ્યો, ત્યામાય તો ઉત્પન્ન કોઅલા માંઅહાંદ્વારા ન્યાય કોઅરી ત્યાલ ઠોરાવ્યોહો, એન ત્યાહાલ મોઅલા માઅને જીવી ઉઠના સાબીતીબી દેનહી.
\v 32  મોઅલાહા પાછા ત્યાહા જીવી ઉઠના વાત હાંબળીનકોલાહાક તે મશ્કરી કોઅરા લાગ્યા, એન બીજાહાંય આખ્યાં, “ઈ વાત આમા તો પાઅરે પાસા કોવે વોનાયહું.”
\v 33  યાવોય પાઉલ ત્યાહા વોચમાઅરે નિંગી ગીયો.
\v 34  પેન કોલાહાક  લોક ત્યા આરે મિળી ગીયા, એન બોરહો કોઅયો, જ્યામાંય દિયુનુસિયુસ જો અરિયુપગુસા સભ્ય આતો, એન દમરીસ નાવા યોક થેએ આતી, એન ત્યા આરે બીજાબી લોક આતા.
\c 18
\p \v 1  ત્યાપાસે પાઉલ એથેંસલ છોડીને કરિંથમાય યેનો. 
\v 2  તાં ત્યાલ અક્વીલા નાંવ યોક માંઅહું મિળ્યા તીં યહુદી આતાં, જ્યા જન્મો પન્તુસમાંય ઓઅયેલ તો ત્યા થેએ પ્રસ્કીલા આરે ઈહાલીથી હાલ માય યેનેલ કાહાકા કલોપિયુસ બાદા યહુદીયાહા રોમામાંયનીંગી જાયના હુકૂમ દેનેલ ત્યાહાટી ત્યા તાં ગીયેલ.
\v 3  ત્યા એન ત્યાહા યોકુજ ધંદો આતો ત્યાહાટી ત્યા આરી રોયા એન કામ કોઅરાં લાગ્યા ત્યાહા ધંદો માંડવા બોનાવના આતા.
\v 4  તો બોદાજ સાબાતાદીહાલ  પ્રાર્થના ગોઅમે બોલાબોલી કોઈન યહુદીયાહાલ એન યુનાનીયાહાલ હુમજાડતો આતો.
\v 5  જોવે સિલાસ એન તિમોથી મોકોદિયામાંયને યેના તોવે પાઉલ વોચાન હુમજાડના દુંદયેમાંય યહુદીયાહાલ સાક્ષી દાંઆ લાગ્યો કા, યીશુ ઓજ પ્રભુ હેય.
\v 6  પેન જોવે ત્યા વિરુદને નિંદા કોઅરાં લાગ્યા, તોવે ત્યાંય પોતાના ફાડકે ઝટકીન આખ્યાં કા “તુમેહે લોય તુમેહેજ માથે રોઅઈ આંય તે નિર્દોષ હેતાંવ આમી ને આંય તે અન્યજાતી લોકાહાપાંય જાહીં.
\v 7  તાંઆરે નિંગીન તો તીતુસ યુસ્તુસ નાવા પોરમેહરા યોક ભક્તા ગોઅમેં યેનો; જ્યા ગુંઉ પ્રાર્થના ગોંઆલ લાગલાં આતાં.
\v 8  તોવે પ્રાર્થના ગોઅમુખી માંઅહું ક્રિસપૂસ ત્યાઆ પૂરા ગોરયાહાલ પ્રભુ ઈસુવાવોય બોરહો થોવ્યો, એન ઈ દેખીન ઘણાજ કરિંથમાંયનાહાય વોનાયને બોરહો થોવ્યો એન બાપતીસમા લેદાં.
\v 9  પ્રભૂવે યોક રાતી દર્શન દેયને પાઉલાલ આખ્યાં, “બીયહે મા, પેન જો એન આખ ને તું શાંત મા રોતો;
\v 10  કાહાકા આંય તો આરે હેય; એન કાદોબી ટોપે હુમલો કોઅઈને તો નુકસાન નાય કોઅરી; કાહાકા યા શેઅરામાંય મા કુબુજ લોક રોતાહા.
\v 11  ત્યાહાટી તો પોરમેહરા વોચાન હિકાડતો હિકાડતો ડોડ વોરાહા હુદી રિયો.
\v 12  જોવે ગાલ્લીયો આખાય શેઅરા અધિકારી આતો, તોવે યહુદી લોક યોકાયોક પાઉલાવોય દાંહુદી યેના,એન ત્યાલ ન્યાય દેઅના જાગે હુંબુર લેય યેયન આખાં લાગ્યા.
\v 13  “ઓતે લોકાહાલ એહેં હુંમજાદેહે કા પોરમેહરા ભક્તી ઓહડ્યે રિતે કોઅયાં, જીં નીયામા ઉલટા હેય.
\v 14  જોવે પાઉલ આજું બોલના તીયારી માંય આતો, તોવે ગાલ્લીયેય યહુદીયાહલઆખ્યાં, “ઓ યહુદીયાહાંય જર કા તી ખોટાં અન્યાયા ગોઠ રોતી, તોવે યોગ્ય આતા કા આંય તુમેહે વોનાતા.
\v 15  પેન અગર જો યા બાલબોલ્યે શબ્દા, એન નાવે તુમેહે ઈહીને નિયામાવિષયમાંય હેય, તે તુમાજ જાંઆત, કાહાકા આંય યે ગોથ્યેહે ન્યાય નાય બનવા માગું”
\v 16  એન ત્યાંય ત્યાહાલ નાય કોઅના જાગેથી કાડી દેવાડ્યા.
\v 17  તોવે બોદાજ લોકહાંય પ્રાર્થના ગોઅમા સરદાર સોસ્થેનેસાલ દોઅઈને ન્યાયા જાગા હુંબુર ઠોક્યા, પેન ગાલિયાય યે ગોઠયે ચિંતા નાય કોઅઈ.
\v 18 પાઉલ ખૂબ દિહાહા હુદી તાં રિયો પાસો બાહાહાથી છુટો પોડીને કિંકીયામાંય  યાહાટી માનતાલેદલી આતી, એન ઉડીયેમાંય બોહીન સિરિયા જાંઆ લાગ્યા એન ત્યાહાઆરે પ્રસકિલ્લા એન એકવીલા આતે.
\v 19  ત્યાંય ઈફીસુસમાંય પોઅચીને ત્યાહાલ ત્યાજ સોડીયા, એન તુમા પ્રાર્થના ગોઅમે જાયને જાયને યહુદીયાહા આરે જાયને બોલાબોલી કોરા લાગ્યો.
\v 20  જોવે ત્યાંહાય ત્યાલ વિનાંતી કોઅઈ, “આમેહે આરે આજું બીજા દિહીબી રોઅહે” તોવે ત્યાંય માની નાય લેદાં.
\v 21  પેન ઈં આખીને તો તાંઆને ગીયો, “જર પોરમેહરા મોરજી ઓરી તે આંય તુમાહા પાંય પાસો યીહી,” તોવે તો ઈફીસુસા જહાજમાંય બોહીને જાંઆલાગ્યો;
\v 22 એન ક્સારીયામાંય ઉતીને યેરુશાલેમમાંય ગીયો એન માંડળ્યે સલામ આખીને આંતાકિયા યેનો.
\v 23  પાસી થોડા દિહી રોયને તાંઅને નિંગ્ય, એન યોકે મેરને એટલે ગલાતીયા એન ફ્રુગીયા શેઅરામાંય ચેલાહાલ મજબુત કોઅતો ફિરયો.
\v 24 આપ્પુલ્લોસ નાવા યોક યહુદી, જ્યા જનમો સીકાન્દરીયા માય ઓઅયેલ, જો ખૂબ જાંઆનારો આતો. એન પવિત્ર બાયબલા હારે રીતે જાંઅતો આતો તો ઈફિસમાય યેનો.
\v 25  ત્યેંય પ્રભુના વાટેવિષે શિક્ષણ મેળવ્યેલ એન મોન લાગવીને ઈસુવા બારમાય ઠીકઠીક વોનાડતો એન હિકાડતો આતો. પેન તો ખાલી યોહાન બાપતિસમા દેનારા ગોઠ જાંઅતો આતો. 
\v 26  તો પ્રાર્થના ગોઆમાંય બીખ વગાર બોલાં લાગ્યો પેન પ્રિસ્કીલા એન અક્વીલા ત્યા ગોઠયો વોનાયને ત્યાલ ત્યાહા તાં લેય ગિયે.એન પોરમેહરા વાટે ત્યાહાલ આજું બી ઠીક ઠીક દેખાડ્યા.
\v 27  જોવે ત્યાંય નોક્કી કોઅયા કા.........ઉતીન આખાયામાય જાયતો બાહાહાંય ત્યાલ હિમાંત દેયયે ચેલાહાલ લિખાના ત્યા ત્યાલ હારિરીતે મીળે; એન તો તાંઆપોઅચીન ત્યા લોકાહાલ મોદાત કોઅયી, જ્યાહાય કા ત્યા દયાથી ત્યાહાલ બોરહો કોઅયો.
\v 28  કાહાકા તો પવિત્ર બાયબલમાને પુરાવો દેય-દેયને યીશુ આંજે પ્રભુ હેય, મોઠી હિમાંતથી યહુદીયાહાલ બેદાહા હુંબુર આરાવના કોઅતો રિયો.
\c 19
\p \v 1  જોવે આપુલ્લાસ કરિંથમાંય આતો, તોવે પાઉલ બીજા આહીપાહીના શેઅરામાંયને ફિરીન ઈફિસમાંય યેનો તાંઆ કાહી ચેલાહાલ દેખીને,
\v 2  ત્યાય આખ્યાં, “કાય તુમાહાય બોરહો કોઅયો તોવે પવિત્ર આત્મા મિળ્યા?” ત્યાહાય ત્યાલ આખ્યાં કા “આમાંહાય તે પવિત્ર આત્મા વિષે ગોઠ બી નાય વોનાયાહા”
\v 3  તોવે ત્યેંય ત્યાહાલ આખ્યાં, “તે તુમાહાય કા બાપતીસમા લેદાહાં?” ત્યાહાય આખ્યાં, “યોહાના બાપતીસમા”
\v 4  પાઉલે આખ્યાં, “યોહાને ઈ આખીને તુમે મોન ફેરવીને બાપતીસમા દેના કા જો માઆ પાસાડી યેહે,ત્યાપે એટલે યીશૂવાવોયબોરહો થોવાના.”
\v 5  ઈ વોનાયને ત્યાહાય ઈસુવા બાપતીસમા લેદા.
\v 6  જોવે પાઉલે ત્યાહાવો આથ થોવ્યો તોવે પવિત્ર આત્મા ત્યાઉપે ઉત્યાં તોવે ત્યેં આલાગ આલગ ભાષા બોલાં લાગ્યેં. એન ભવિષ્યવાણિ કોરા લાગ્યે.
\v 7  આસરે ત્યા બારા માટડા આતા.
\v 8  તો પ્રાર્થના ગોઆમાંય જાયન તીન મોયના હુદી બિઅયા વોગાર બોલતો આતો, એન પોરમેહરા રાજ્યા બારામાય બોલતો એન હુમજાડતો રિયો.
\v 9  પેન કાહી લોકાહાંય કોઠાણ મોના લેદે નાય માન્યા એન લોકાહાઆગલા યા માર્ગા વિષે ખોટાં આખાં લાગ્યા, તોવે ત્યાહાંય ત્યાલ સોડી દેના, એન દેનેરોજ તુરન્નુસા શાળેમાંય બોલાબોલ કોઅતો રિયો.
\v 10  બેન વોરહા હુદું ઈજ ઓઅતાં ઓલે હુદુ કા આસીયા માંય રોનારા નાય યહુદી નાય યુનાની પેન ત્યા બાદાહાંય વોચાન વોનાય લેદા.
\v 11  ઓલે હુદુ કા પોરમેહર પાઉલા આથાથી નોવાયને ગોતીવાળે કામે કોઆડતો આતો.
\v 12  ઓલેહુદુ કા વાપરાલા રૂમાળે કોઈન બીમારી લોક હારા ઓઅઈ જાતા એન ત્યાહામાને દુષ્ટાઅત્મા બી નીગી જાત.
\v 13  પેન કાહી બીજા યહુદી જ્યા બોગાત પિછી ફેરાવતા ત્યા બી ઈસુવા “જો પાઉલ ઇસવા નાવ લેયને કોએ ત્યા કોસામેથી ત્યા આખાં લાગ્યાં.”
\v 14  તોવે સ્કેવા નાવા યોક યહુદી મુખી યાજાકા સાત પોહા આતા, ત્યાબી એહેકોય કોઅત.
\v 15  પેન બુતે ત્યાહાલ આખ્યાં ને ઉત્તાર દેના, “ઈસુવાલ આંય જાંઅતાહાંવ, એન પાઉલાલ બી જાંઅતાહાંવ, પેન તુમા કુંઉ હેતાં?” 
\v 16  એન જ્યા માંઅહામાંય બુત આતો ત્યામાંઅને નિગીને ત્યાહાલ કબજામાંય લેદા, એન ત્યાહાલ હેરાન કોઅઈન નાગાજ ત્યા ગોઅમાને બારે નીંગી નાઠા.
\v 17  ઈ ગોઠ ઈફીસુસમાંય રોનારા એન બોદા યુનાની એન યહુદી બી જાંઆઈ ગીયા, એન ત્યા બોદાહાલુજ બીક બોઆઈ ગીયી. એન ઈસુવા નાવ ઉચા જાયાં.
\v 18  ત્યાહાય બોરહો રાખ્યેલ, ત્યાહામાને ઘોણા જાંઅહાંય યેઈન પોતા પોતા કામાહાલ માની લેદા ને જાહેર કોઅયા.
\v 19  મેલી વિદ્યા કોઅનારાહા માયને ઘણા જાંઅહાલ ત્યાહા પોથી/ચોપડેં યોકઠેં કોઈને ત્યાહાલ બાળી ટાક્યે. એન બોદા ત્યાહા ઈસાબ કોઅયો તે પોચાસ ઓજાર ચાંદયે રૂપિયાહા બોરાબર નીંગ્યા.
\v 20  યેજ પૂરમાણે દેવા વોચાન મજબુતીથી આખાયા ને ફેલાતા ગીયા.
\v 21  જોવે યો ગોઠયો ઓઅઈ ચુકયો તોવે પાઉલ ત્યાહામાંય વિચારી લેદા કા મોકોદોનીયા એન આખાયામાંય ઓઅઈન યેરુશાલેમમાંય જાવ, એન આખ્યાં, તા ગીયા પાસેં માન રોમ બી એઅના જરૂરી હેય.”
\v 22  ત્યાહાટી ત્યા મોદાટ કોઅનારા બેનજાઆ તિમોથી એન ઈરાસ્તુસ યાહાલ મોકોદુનીયા દોવાડીને તો પોતે કાહી દિહી આસીયામાંય રોઅઈ ગીયો.
\v 23 ત્યાસમાયામાય ત્યા રાજ્યા વિષે ખુબૂજ મોઠી ચળવળ જાગી ઉઠી.
\v 24  કાહાકા દેમાત્રીયાસ નાવા યોક હોનારયો અરતીમાસાચાંદયે દેવ બોનાડીને કારીગેરાહાલ ખુબૂજ કામ દેતો આતો.
\v 25  ત્યેં ત્યાહાલ એન ત્યા હારકા બીજા કારીગેરાહાલબી યોક્ઠા કોઈનેઆખ્યાં કા, “ઓ માંઅહાંય તુમા જાંઆતાહા કા યા કામાકોય આમાહાલ કોલો તેરૂ પોયહા મિળતાહા.
\v 26  તુમા એઅતાહા એન વોનાતાહા કા યોખલા ઈં કિસામાંય નાય, પેન બોદે આસીયામાંય ઈ આખીને એન હુમજાડીને પાઉલે લોકાહાલ બેઅકાડયા/બોનસાદડયા કા જી આથેકોઈ બોનાવ્યાહાં તી તે દેવ નાય હેય.
\v 27  યાથી ખાલી ઓલીહીજ ગોઠયે ધાક નાય હેય પેન આપહે દોંદા બી કામ બોદેં ઓઅઈ જાય, એન ઈ કા જી મોઠી દેવી અરાતેમાસ ત્યેલબી નોકામી ગોણાવામાંય યી; એન જ્યાલ આખા આસીયા એન આખા જગ ત્યેલ પુંજેહે ત્યાબી મહત્વ જાતા રોય.”
\v 28  ત્યા ઈ વોનાઈને ખીજવાઈ ગીયા, એન બોમલી બોમલી આખા લાગ્યા “ઈફિસીયાહા અરાતીમાસ, મોઠી હાય.”
\v 29  એન બોદાજ શેઅરામાંય મોઠો ગોંધળ માતો ઉઠયો, એન લોકાહાહાંય મોકોદુનિયા રોનારા ગયુસ એન અરીસ્તખૂરસાલ જ્યા પાઉલા આરયા દોસ્તાર આતા. ત્યાહાલ દોઅયો, એન યોક હાત ત્યા આખાડામાંય દાઉદયા.
\v 30  જોવે પાઉલે લોકાહા પાય જાયને ત્યા ટોળામાંય જાઆ આતો પેન ત્યા ચેલાહાંય ત્યાલ નાય જાંઆ દેનો.
\v 31  આસિયા ઓદિકારયાહામાઅને  બી ત્યા દોસદારાહાંય ત્યાલ આખી દોવાડયા એન વિનાંતી કોઅયી કા તું તાં  રંગશાળામાંય મા જાતો.
\v 32  ત્યા કાદો કાય આખે તાંવ બીજો કાય આખે, કાહાકા ત્યા ટોળામાંય બાદી ગરબાડ ઓઅતી આતી, એન ખુબૂજ લોક તે ઈં બી નાંય જાંઆતકાઆમા ઈહી કાહા બેગા જાયહા.
\v 33  તોવે ત્યાહાંય સિકાંદારાલ, જ્યાલ યહુદીયાહાંય ઊબો રાખ્યેલ, ત્યે ગીરદયેમાયને આગલા દોવાડીયો સિકાંદાર આથા ઈશારેકોય લોકાહાલ ઉત્તાર દા કોશીસ કોઅયી.
\v 34  પેન ત્યાહાય જાંઆઈ લેદાં કા ઓતે યહુદી હેય, તોવે ત્યા બોદાજ યોક શબ્દે કોય બેન કોલાક હુદી બોંબાલતા રિયા.
\v 35  તોવે શેઅરા, મોંતરીયે લોકાહાલ ઠાવકા રાખ્યા એન આખ્યા, “ઓ ઈફિસામાંય રોનારા લોકાહાંય કુંઉ નાય જાંઆટ કા ઈફિસા શેઅરામાંય મોરી દેવી આરતીમાસ એન જ્યુસ પાઅને પોડ્યેલ મુરત્યેપાગે પોડનારા હેય.
\v 36  યે ગોઠયે વિરૂદ કાયબોલાય હારકા નાય દેખાય, ત્યાહાટી તુમાહાય શાંત રાઆ જોજે, એન હોજાડયા વોગાર કયજ નાય આખાય નાય કોઅવા.
\v 37  કાહાકા તુમા જ્યાહાલ ઈહીં લેય યેનહા ત્યા તે આપેહે મંદિરાલ નાય લુટેત એન આપેહે દેવા નિંદાબી નાય કોઅત. 
\v 38  ત્યાહાટી અગર દેમેત્રીયુસ એન ત્યા સાથી કારીગેરાહલ કાદાવોય બી ત્યાહા શક સંદેહ હેય તે ત્યા યોકા બીજાવોય ફિરાદ કોઅઈ હોકતાહા કોચરી ખુલ્લી હેય ને આદિકારબી હેતા, ત્યા યોકબીજાવોય ફિરાદ કોઅઈહોકતાહા.
\v 39  પેન તુમા જો કાદાબી વિષે કાય હોદા માગતા ઓરી, તે કાયદેશીર નીવાડલી સભાયે આગલા ગોઠ કોઅવામાય યી.
\v 40  કાહાકા આજે જાંઅયેલ યે ગોઠયેમાય વોગાર કારણે આપાહાવોય ફિરાદ ઓઅના આંદાજ હેય એન ત્યાહાટી ટોળો વોળલા યા મોઠા સમુદાયા ખુલાસો આપાહાથી નાય દેવાય.”
\v 41  ઈ આખીને ત્યાંય ત્યે સોબયેલ સોડી દેની દોવાડી દેની.
\c 20
\p \v 1 . દમાલ નરમ પોડ્યા પાછે પાઊલે ચેલાહાન હાદીન ત્યાહાન ઈમાત દેની એન ત્યાહા રાજાઈ લેઈન માકેદોનિયા ચાલ પોડીયો.
\v 2 . એલા બાદા મુલુખામાંય ફીરીન એન ત્યાહાન હારો નેટૉ દેઈન, તો ગ્રીસ દેશ ગીયો.
\v 3 . તીન મોયના તાંઆ રોયો. પાછે જહાજેમાંય બોહીન સિરિયા દેશ પાછો જાંઆ કોઅહે તોલામાંય ત્યાલ ખોબાર પોડી ગીઈ કા ત્યાલ દોઓરાં હાટી યહુદીયાહા દોગો હેય. તોવે ત્યે વિચાર બોદલીન માકેદોનિયા રોઈન પાછા જાઅના નોક્કી કોઅયાં.
\v 4 . પિર્હુસા પોહો સોપાટેર, જો બેરેયા વોતની આતો, તેસાલોનીયા આરિસ્ટાર્કુસ એન સેકુંદુસ, દેરબીયા ગયુસ એન તીમોતેયુસ, આશીયા વોતની તુખિકૂસ એન ત્રોફીમુસ,
\v 5 . ઓલે જાંએ ત્યા આરે ગીયે.ત્યે આગાડી ગીયે એન ત્રોઆસમાંય આમેહે વાટ એએત. 
\v 6 . આમા તે ખાટાડ્યા વોગારી બાખ્યે શોણ વીતીન ફીલીપ્પી જાયન જાહાજેમાંય બોઠા, એન પાંચ દીહી ચાલીન ત્યાહાન ત્રોઆસમાંય આતડાવી લેદા. તાંઆ આમા હાત દીહી રોયા. 
\v 7 .  રવિવાર આમા બાખે ખાંઆ હાટી બેગા જાયા, તોવે પાઊલ ત્યાહાન ગોઠ આખે, એન બીજે દીહી તો જાતો રાંઆ આખે ત્યા હાટી મોડી રાત લોગૂ ચાલુ રાખ્યા.
\v 8 . આમા માળાડ્યે વો વોવરીયેમાંય બેગા જાયલા, તમાંય દીવા ડિગ્ગા આતા.
\v 9 . યુટુખૂસ નાંવ્યો યોક જુવાનિયા બારીયેમાંય બોઠો. પાઊલ ડીગ્ગી લાબી ગોઠ આખે તોવે ત્યાલ નીંદ બાંઆય લાગી ગીઈ, એન તો હૂવી ગીયો. નીંદેમાંય તો તીજા માળા ઊપને ટૂટી પોડીયો. ત્યાલ જાયન ઊખલી લેદો તોવે તો મોઓલોજ આતો.  
\v 10 . પેન પાઊલ નીચે ઊતીયો, એન ત્યાવો ડોંગો વોળીન ત્યાલ આથામાંય ઊખલીયો. ત્યે આખ્યાં,”તુમામા ગાબરાયાહા, કાહાકા, ત્યા આત્મા ત્યામાંય હેય.”
\v 11 . પાછે પાઊલ ઉચે ગીયો. ત્યેં બાખે એન આજુ ડીગ્ગી લાંબી ગોઠ ત્યાહાન આખી, ઊજાળા ઓઈ ગીયાં તાઆઉ લોગુ, એન પાછે ચાલ પોડીયો.
\v 12 . એલા તે પાહાલ જીવતો લેય ગીયા, ત્યા હાટી ત્યાહા મોન ડીગ્ગાં હેળવાયાં.
\v 13 . પેન આમા જાહાજેમાંય બોહીન આગાડી ચાલ પોડીયા એન આસોસ જાઇ લાગ્યા, તાઆ પાઉલાલ આરે લાંઆ. ત્યેંજ આમાહાન એહે આખ્યેલ. તો બા પાગે ચાલીન આસોસ જાઆ.
\v 14 . જોવે તો આસોસ યેઈ ગીયો તોવે આમાહાંય ત્યાલ જાહાજેમાંય લેદો એન મીતીલેને ગીયા.
\v 15 . તાઆરે છુટીન બીજા દીહી ખીયોસા હુમે યેના, તીજા દીહી સામોસ, એન ચોથા દીહી મીલેતુસ જાઈ ફૂગીયા.
\v 16  કાહાકા. પાઉલે એહે નોક્કી કોઅયાં કા એફેસુસ ટાળીન જાહાજેમાંય આગાડી જાંઆના. એન આશિયામાંય રોકાના નાંય, પેન ઊતવાળે કોઓઈન યેરૂસાલેમ જાઈ લાગના, બોની શકે તોવે તાંઆ પોચાહામા દીહા શોણ વાળના એહેં.
\v 17 . ત્યા હાટી ત્યે મીલેતુસ રે એફેસુસ ધર્મમાંડળીયે વોડીલાહાન હાદાં દોવાડીયા.
\v 18 . ત્યા યેના તોવે ત્યે ત્યાહાન આખ્યા “માયે પોયલો આશિયામાંય પાગ માંડીયો, તો દીહીને લેઈન આજ લોગુ તુમેહે વોસમાંય આંય કેહે કોઈન રોયોહો, તી તુમા જાંઆતાહા.
\v 19 . ગોરીબ રોઈન, આહાવે પાડીન, એન યહૂદીયાહા દાસા લેદે આબદા વેઠીન, માંયે પ્રભુવા સેવા કોઅયી.
\v 20 . તુમાહાન બાઆહાંન બેગા હાદીન એન ગોઅ ગોઅ બી ફીરીન, તુમાહાન કામ લાગે તહોડી બાદીયો ગોઠિયો માંયે આખી દેનીયો, યોક બી બાકી નાંય રાખી.
\v 21 . યહુદિયાહાન એન ગ્રીકાહાન માયે સાક્ષી દેની કા પોરમેહરા એછે વોળી યાં જોજે, એન પ્રભુ ઈસુવાલ માના જોજે. 
\v 22 . એન આમી એઅયા, પવિત્ર આત્મા માન બાદીન યેરૂસાલેમ લેઈ જાહે. તાંઆ માન કાંય ઊસબી, તી માન ખોબાર નાંય.
\v 23 . ઓલાજ જાઆહુ કા ગાવે ગાવે પવિત્રઆત્મા માન ખાતરી કોઅહે કા જેલ એન દુખ વેઠના રોયાં.
\v 24 . પેન માઆ ગોણતરી પુરમાણે માંઆ જીવ મોંઓગો નાંય હેય, ત્યાલ આંય કિમતી નાંય ગોણુ, માઆ ઠેઠ લોગુ પૂરા કોઅના હેય ઓલાજ. પોરમેહરા મોયાયે ખુશ ખોબાર આખના ઈં કામ પ્રભુ ઈસુવે માન હોપી દેનાં તી  માઆ પૂરા કોઅના હેય, ઓલીજ ગોઠ. 
\v 25 .  તુમા બાદાહા વોચમાંય ફીરીને માયે રાજા ગોઠ આખી. આમી માન ખાતરી હેય કા આમા યોકા બીજાલ આમી પાછે મીળનારા નાંય. 
\v 26 . ત્યા હાટી તુમાહાન આંય આખતાહુ, તુમેહે જીવા હાટી આંય જવાબદાર નાંય હેતાઉ.
\v 27 . કાહાકા માયે પોરમેહેરા બાદી ગોઠ તુમાહાન આખી દેની, કાંય જ દાક રાખ્યા વોગાર.
\v 28 . ચોતરાયે ચાલજા દિયાન રાખા, પોરમેહર પોતા લોયે કોઓઈન જી ધર્મમંડળી લેદીહી, તીયેલ પોહરા હાટી પવિત્ર આત્મા તુમહાન ત્યા ટૉળાવો ગોવાળ એહે થોવ્યા.
\v 29 . માન ખોબાર હેય કા આંય જાતો રોઊ ત્યા પાછે બુખે કોળહુને ઊરાઈ જાય એન મેડાહાવો દયા નાંય રાખી. 
\v 30 . એરે, ચેલાહાન બુરવા હાટી તુમેહે માઆને ખોટા બોલનારે માઆહે નીગી.
\v 31 . ત્યા હાટી તુમા જાગતા રોજા, ફોમ રાખા કા તીન વોરહા લોગુ રોડતો રોડતો રાત દીહી તુમાહાનયોકાયોકાલ માયે હોમજાડિયા.  
\v 32 . અમી તુમાહાન આંય પોરમેહરાલ એન ત્યા મોયાયે ગોઠીયેલ હોપી દેતાહુ ત્યા ગોઠ તુમાહાન મજબૂત કોઅહે એન બાદા સોતી લોકાહા વારસામાંય તુમાહાન બાગ દેય.
\v 33 . માયે કાદાઆ હોના કા ચાંદી કા ડૉગલે પાડાવી નાંય લેદે.
\v 34 . તુમા પોતે સાક્ષી હેતા કા માન એન માઆ આરીયા માઆહાંન જી કાંય જરૂર આતા તી પોતે મજૂરી કોઓઈન માયે પૂરી પાડી.
\v 35 . બાદીયે ગોઠ્યેહેમાંય, તુમાહાન માંય હીકાડ્યા કા મેઅનાત કોઓઈન ગરીબાહાન મોદાદ કોરા જોજે- પ્રભુવેય જી ગોઠ આખી તી ફોમ કોઆ કા લેયના કોઅતા દેયના માંય સુખ હેય. 
\v 36 . ઓલા આખીન તોઓ માડીયે પોડ્યો એન બાદાહા આરે પ્રાર્થના કોઅયી.
\v 37 . બાદા રોડતા લાગ્યા એન પાઉલાલ બેટી પોડીન ત્યાલ ગૂળા દેના.
\v 38 . “આમી પાસે આપા યોક્બીજાલ મીળનારા નાંય” , એહે ત્યેય આખ્યેલ ત્યા હાટી ત્યાહા શરીર ડીગ્ગા બાઆય યેના. એન જાહાજે લોગૂ ત્યાલ થોવા ગીયા.
\c 21
\p \v 1 . ત્યાહા રાજાઈ લેઈન આમા જાહાજેમાંય ચોડી ગીયા એન પાદરી વાટે કોસ ગીયા બીજે દીહી રોહોડેસ, એન તાઆરે પાતારા જાય ફુગ્યા દોરિયો વોળાડીન, 
\v 2 . હેનેકીયા જાનારી જાહાજ આમાહાન મીળી. એન તાઆમાંય ચોડિન આમા ચાલ પોડ્યા. 
\v 3 . જોવે આમા કુપરોસા હુમે યેના તોવે ત્યાલ બાગા એસે રાખીન આમા સિરિયા વાટે ગીયા, એન તુર ઊતી પોડ્યા, કાહાકા જાહેજે માલ તા ખાલાવના આતો.
\v 4 . ચેલાહાન હોદી કાડીન આમા હાત દીહી ત્યાહા આરે રોયા આત્મા કોઓઈન ત્યાહાય પાઉલાલ યેરૂસાલેમ નાંય જાઆના આખ્યા, 
\v 5 . તેરૂ હાત દિહી પૂરા જાયા તોવે આમા નીગીન ચાલ પોડ્યા. ત્યે બાદે માટડા એન થેએયો શેઅરા બાઆ આમાહાન થોવા યેને. દોરિયા કોરાડે આમાહાંય માડીયે પોડીન પ્રાર્થના  કોયી, એન યોકબીજાહા  રાજાઈ લેદી.  
\v 6 . પાછે આમા જાહાજેમાંય ચોડિ ગીયા એન ત્યે ગોઓ ગીયે.
\v 7 . તુર ને આમા ટૉલોમાઈસ જાઈ ફૂગ્યા તોવે આમેહે વાટ પૂરી ઓઈ ગીઈ. તાઆ આમા બાહાહાન મીળીન યોક દીહી રોયા. 
\v 8 . એન બીજા દીહી હાકાળેહે તાઅને છૂટીન આમા કાયસરીયા યેઈ ફૂગીય, એન ફીલીપા ગોઓ જાયન રોયા. તો હાત સેવાકાહામાઅને યોક આતો.
\v 9 . ત્યા ચાર પુહીયો આતીયો, તીયો પોઓણાલીયો નાંય આતીયો,એન ભવિષ્યવાણી કોઅનાર્યો આત્યો.
\v 10 . તાઆ આમા કોલાહાક દીહી રોયા, તાઆઊ આગાબુસ નાવ્યો યોક ભવિષ્યવક્તા યુદેયામાંઅને ઊતી યેનો.
\v 11 . આમેહે ઈહી યેનો એન પાઊલા કોંબાર પોટો લેઈન ત્યેં પોતા આથ પાગ બાંદી દેનાં, એન આખ્યાં, “પવિત્ર આત્મા એહે આખેહે, જ્યા માટડા ઓ કોંબાર પૉટો હેય, ત્યાલ યેરૂસાલેમમાંય યહુદિયા એહે કોઇન બાંદી એન ત્યાલ પારદેશીયાહા તાબે કોઅઈ દી.”
\v 12 . ઈં વોનાઈન આમા એન તાઆને માંઅહે હોગે પાઊલાલ યેરૂસાલેમ નાંય જાઅના ખૂબ ખૂબ આખજે હે એન કાલાવાલા કોઅજે હે.
\v 13 . પેન પાઊલે આખ્યા, “તુમાકાય કોઅતાહા, રોડી રોડીન માંઆ આત્માલ દુખી કોઅતાહા? આંય તે જેલ બોગવા ઓલાજ નાંય પેન યેરુસાલેમમાંય ઈસુવા નાવા હાટી મોરાંબી તીયારી હેતાઉ.”
\v 14 . એહે આખીન તો નાંય્જ માનીયો, તોવે આમા ઓગાજ રોયા, એન આખજેહે “પ્રભુવામોરજી.” 
\v 15 . ત્યા પાછે તીયારી ઓઅઈન આમા યેરૂસાલેમ ચાલ પોડીયા.
\v 16 . શુરૂઆત થી ચેલા બોની ગીઈલા ત્યાહામાઅને મોનાસન નાવ્યો યોક કુપ્રોસા વોતની આતો. ત્યા ઈહી આમા રાંઆ કોઅજે ત્યા હાટી એલા ગાઆ લોગૂ આમાહાન થોવા હાટી કાયસારીયામાંઅના કોલાહાક ચેલા આમે આરે યેના.
\v 17 . જોવે આમા યેરૂસાલેમ જાઈ ફૂગીયા તોવે ત્યા રાજી જાયા એન આમાહાન રાખ્યા.
\v 18 . બીજે દીહેં પાઉલ આમેહે આરે યાકુબાલ મીળાં ગીયો. બાદા વોડીલ આજૂર આતા.
\v 19 . પાઉલે ત્યાહાન સલામી આખી એન પાછે ત્યા આથે પોરમેહરે કાંય કાંય કોઅયા ત્યા બાદી ગોઠ આખી દેખાડી. 
\v 20 . તી વોનાઈન ત્યાહાય પોરમેહરા મહિમા આખી. પાછે ત્યાહાંય આખ્યા “બાયા યહુદીયાહામાઅને કોલે ઓજારે માઅહેં ધરમો લેદો. તી તું એઅતોહો. ત્યા બાદા કાયદાહાન  કોડક માનતાહા.
\v 21 . તોઓ અહોડી ગોઠ ત્યા વોનાયા કા પારદેશીયાહામાંય જ્યા યહૂદીયા રોઅતાહા, ત્યાહાન તુ એહે હિકાડતોહો કા મૂસાઆ કાયદા નાંય પાળના, પાહાહા સુન્ન્ત વિદી નાંય કોઅના, એન બાદે રિવાજે છોડના.
\v 22 . આમી કાય કોઅજેહે? ત્યાહાન ચોક્કસ ખોબાર પોડી ગીઈ કા તુ ઈહી યેનો.
\v 23 . આમી આમા આખજેહે તી તુ કોઓ. આમેહે ઈહીને ચાર જાઆહાંય માનતા બાદા રાખીહી,
\v 24 . એલહાન તુ આરે લેઈન શુધ્ધ ઓઈ જો, એન એલાહા કીહી ટાકાડના ખોરચો તુ બોઓઈ દે. એહે કોઓઈન બાદાહાન ખોબાર પોડી કા તોઓ વિશે જી ગોઠ વોનાયા, ત્યેમાંય કાંય નાંય હેય, એન તુ પોતે કાયદ્દા પાળતોહો.   
\v 25 . જ્યા આરદેશીયા માની ગીયા, ત્યાહાન આમેહે વિચાર આમાહાંય કાગળામાંય લોખીન દોવાડીયા કા દેવાહાન બેટાડલા નાંય ખાઅના, એન લોય નાંય, એન ગુંગળાવીમાંઅલા નાંય, એન વ્યભિચાર નાંય.”
\v 26 . તોવે પાઊલે એલા માઅહાન લેદા એન બીજે દીહે ત્યાહા આરે પોતાલ શુધ્ધ કોઅયો. શુધ્ધ ઓઅના દીહી કોવે પૂરા ઓઈ જાય,એન ત્યા યોકા યોકા હાટી બેટ કોદીહી દેવાય, ત્યા ખોબાર દાંઆ હાટી તો મંદિરમાંય ગીયો.  
\v 27 . હાત દીહિ લોગબોગ પૂરા ઓઈ ગીયા, તોવે આશિયામાંઅના યહૂદીયાહાંય ત્યાલ મંદિરમાંય દેખી લેદો. ત્યાહાંય આખા ટૉળાલ ચોડાવ્યા એન ત્યાલ દોઓય પાડ્યો.
\v 28 . એન બોમાલતા મૂડ્યા કા, “ ઓ  ઈસરાયેલીહાંય, દાહાદીયા. ઓજ માટડૉ હેય, ઓજ બાદી જાગાએ બાદા માંઆહાન આપે લોક એન આપે ધરમો એન આપે યા મંદિરા વિરૂધ્ધ બોલહે. ઓલાજ નાંય, પારદેશીયાહાંન લેઈન પવિત્ર મંદિરાલ બાટાલા કોઅયા.”
\v 29 . પાઊલઆરે શેએરામાંય એફેસી ત્રોફીમાલ દેખ્યો, એન ત્યાલ મંદિરામાંય બી લેઈ યેનો, એહે ત્યાહાંય જાઆયા, ત્યા હાટી ઓહોડાં આખેત.
\v 30 . આખા શેએરામાંય લોક ગાબરાઈન ગીયા, એન ટૉળૉ વોળીન દાહાદી યેના. ત્યા પાઊલાલ દોઅઈન બાઆ ગોહોલી લેઈ ગીયા, એન તારાત બાંઆવે ડાકી દેને.
\v 31 . ત્યહાલ માંઆઈ ટાકા કોઓત, તોવે સુબેદારાલ ખોબાર દેની કા આખા શેએરામાંય દામાલ ચાલે.
\v 32 . તાબાડતોડ સીપાડાહાલ એન જોમાદારાહાન લેઈન તાંઅ દાંહાદી ગીયો. સુબેદાર એન સિપાડાહાન દેખીન ત્યા પાઊલાલ બાહાટના છોડીયાં.
\v 33 . સુબેદાર યેનો, પાઊલાલ દોઅયો, એન બેન હાકળેહે કોઅઈન બાંદી દેઅના આખ્યા. તો કુઉ હેય એન ત્યેં કાય કોઅયેલ ત્યા પૂછઈ કોઅહે.
\v 34 .તોવે ટૉળામાઅને કોલાહાક એહે આખેત,એન દામાલે લેદે તો ખોરી ગોઠ નાંય જાંઆઈ હોક્યો. ત્યા  ત્યાલ પોડાવામાંય  લેઈ જાઅના ઊકુમ કોઓયો.
\v 35 . જોવે સિપાડા પાવટીયેહે પાંય યેના તોવે ત્યાલ ઉસલી લાંઆ પોડ્યા, માંઅહે ઓલા બાદાં બિચાડ કોઓત તે.
\v 36 . કાહાકા ગિડદી પાહાલા ચાલેત એન બોમલેત, “એલાલ માંઆઈ ટાક.”
\v 37 . પાઉલાલ પોડવા માજે લેઈ જાઆ કોઓત તોવે ત્યે  સુબેદારાલ પૂછ્યા. “તુલ યોક ગોઠ આખુ?” ત્યે આખ્યા, એરે, તુલ ગ્રીક બાષા આવડે હે?
\v 38 . તોવે એલો મીસરી માંઅહુ આમી થોડા દીહી આગાડી લોકાહામાંય દામાલ કોઈન, ચાર ઓજાર ખુની માંઅહાન લેઈન જાડીયેમાંય નાહી પોડીયો, એલો તુ નાંય?”
\v 39 . પાઉલે આખ્યા આંય યહુદીયો હેતાઉ, કિલિકિયા દેશા તારસુસા વોતની, માંઆ વોતાન કાય વોછો મોઠો હેય કા? મેરબાની કોઈન, માન લોકાહાન ગોઠ આખા દે.” 
\v 40 . ત્યે ત્યાલ રજાઈ દેની, એન પાઊલ પાગાથ્યે વો ઊબો રોઈન આથે કોઈન લોકાહાન ઠવકાજ રાંઆ આખ્યા. બાદા ઓગાજ રોયા તોવે પાઊલ હીબરી બોલીયેમાંય આખતો મુંડ્યો. 
\c 22
\p \v 1 . “બાયાહાય એન વોડીલાહાંય, તુમ્હે આગાડી આંય માંઆ બોચાવ કોઅતાહુ, તી વોનાયા.”
\v 2 . ત્યાલ હીબરી બોલીયેમાંય બોલતો વોનાયા, ત્યા હાટી આજૂ ડીગ્ગા ઠાવકાજ રોયા.
\v 3 . આંય યહુદીયો હેતાઉ. કિલકિયા દેશાતારસુરમાંય માંઆ જોનમો જાયો, એન યા શેએરામાંયજ ગામાલિયેલા ચેલો રોયન આંય મોઠો જાયો. આપે વોડીલાહા કોડાક નીયમ હીક્યો એન પાળીયો, એન પોરમેહરાલ આંય કોડાક માનુહુ, તુમા આજે હેતા તોહોડૉ આંય આતો.
\v 4 . એન યા મારગા હતરંગ નાશાકોરા હાટી માયે ત્યાહાન ડીગ્ગાં દુખ દેનાં, માટડા એન થેએયેહેન બાંદીન જેલમાંય ટાક્યે.
\v 5 . મૂખ્ય યાજક એન વોડીલાહા સોબા માંઆ સાક્ષીયા હેતા.એલાહાજ પાંઅને કાગળાં માગીન આંય દામસ્ક ચાલ પોડીયો તાંઆના માંઅહાન બાંદીન યેરૂસાલેમ લેઈ યાંઆ એન ત્યાહા શિક્ષા કોરાં.
\v 6 . પેન વાટેમાંય, આંય દામાસ્ક પાંહાય યેઈ ફૂગીયો તોવે આશરે બોપરેહે યોકાટોહોજ જૂગામાંઅને મોઠાં ઊજાળા માંઆ ચોમખી જીંગાતા લાગ્યા.
\v 7 . આંય દોરત્યે વો પોડી ગીયો એન ઓહોડો આવાજ વોનાયો કા “સાઊ, સાઊલ, તુ કાયલા માન આબદા પાડતોહો?”
\v 8 . માંયે જાવાબ દેનૉ, “પ્રભુ તું  કુઉ હેતો?” ત્યેં માન આખ્યા, આંય ઈસુ નાઝારિયો હેતાઊ. માન તું આબદા પાડતોહો.” 
\v 9 . માઆ આરીયા માંઆહાંય ઊજાળા દેખ્યા ખોરાં, પેન માંઆ આરે બોલતો આવાજ નાંય વોનાયા.
\v 10 . પાછે માયે આખ્યાં, “આંય કાંય કોઅઉ પ્રભુ?” પ્રભુવે માન આખ્યાં,”ઊઠ, દામાસ્ક જો તોઓ કાય કોઅનાંનોક્કી કોઅલાં હેય, ઈ તાંઆ તુલ આખરી.”
\v 11 . એલા મોઠા ઊજાળા લેદે આંય ડીપલાઈ ગીયો એન એઅય નાંય હોક્યો, ત્યા હાટી માંઆ આથ દોઅઈન માન લેઈ ગીયા, એન આંય દામાસ્ક જાય ફૂગ્યો. 
\v 12 . તાંઆ આનાનીયાસ નાંવ્યો, ધર્મ માનતો યોક હારો માટડૉ આતો. ત્યાલ બાદા યહુદીયા માન દેત.
\v 13 . તો માયે પાંય યેનો એન પાહાય ઊબો રોઈન આખ્યા, “સાઊલ બાયા, દેખતો ઓઅઈ જો.” એન ત્યેજ ગેડીયે આંય દેખતોઓઐ ગીયો, એન ત્યાલ એએયો.
\v 14 . પાછે ત્યે માન આખ્યા, “આપે વોડીલાહા પોરમેહર તુલ નીવડી લેદો, ત્યા મોરજી જાણા હાટી, ત્યા પવિત્ર ચાકારાલ એરા હાટી એન ત્યાલ બોલતા વોનાયા હાટી.
\v 15 . કાહાકા તુયે જી એઅયા, એન તુ જી વોનાયો ત્યા સાક્ષી બાદા માંઅહાન દાંઅ પોડી.
\v 16 . આમી તુ કાય વાટ એઅતોહો? ઊઠ, એન ત્યા નાંવે બાપતિસ્મા લેયન તોઓ પાપેં દોવી ટાક.
\v 17 .પાછે આંય યેરૂસાલેમ વોળિયેનો, એન યોક દીહી આંય મંદિરામાંય પ્રાર્થના કોઅઉ, 
\v 18 . તોવે ત્યે માન દર્શન દેઈન આખ્યા, “ઊતવાળે કોઅઈન, યેરૂસાલેમ છોડીન નીગીજો, કાહાકા માંઆ વિશે તુ જી સાક્ષી દેતોહો, તી ઈહીને માંઅહે નાંય માની.”
\v 19 . માયે જાવાબ દેનો કા, “પ્રભુત્યા પોતે જાંઆતાહા કા યોકાયોકા દેવાળામાંય ફીરીન, તોઓ નાંવ લેનારાહાન માંયે દોઈઅન જેલમાંય ટાક્યા, એન ત્યાહાન માયે માર દેનાં. 
\v 20 . એન જોવે ત્યાહાંય તોઓ સાક્ષીયા સ્તેફાના લોય પાડ્યા તોવે આંય હોગો ત્યાહા આરે ઊબો આતૉ, એન ત્યા ખૂન માનૂ આતો એન ખૂન કોઅનારાહા ડૉગલે હાચવુ આતો.”
\v 21 . ત્યે માન આખ્યાં “ તુ નીગી જો. તુલ આંય દુઉ પારદેશીયાહા પાંય દોવાડૂં.”
\v 22 . ઈહી લોગુ ત્યાલ ત્યા ઠાવકા વોનાયા કોઓત, પેન ઈ ગોઠ આખી, તોવે ત્યા બોમાલતા લાગ્યા, “ત્યાલ માઆઈ ટાકા ! દોરત્યેવો ઓહોડાલ નાંય જીવા દાંઆજોજે !”  
\v 23 . એહે કોઈન બોમાલતા લાગ્યા, રૂબાલ ફેરવતા લાગ્યા એન ઊદળાં ઊચે ઊડાવતા લાગ્યા.
\v 24 . માંઅહે ત્યા હુમે કાહા બોમલેત તી જાણા હાટી સુબેદાર અહોડૉ ઊકુમ કોઅયો કા “ત્યાલપોદાવામાંય લેઈ જાયા એન ચોપકાહા માર દેઈન ત્યાલ પૂછતી કોઆ.”
\v 25 . પાઊલાલ પોટાહા કોઈન બાંદીયો તોવે, ત્યે પાંહાય ઊબો રોઅલા જોમાદારાલ પૂછ્યાં “રોમનગરા ઓક્કદારાલ તુમા ચોપકાહા માર ઠોકી હોકતાહા કા? એન તી વી વોગાર ગુનાવાળાલ ?”
\v 26 . તારાત જોમાદારે સૂબેદારા પાંય જાયન આખ્યા, “તુ કાય કોઅતોહો ? એલો બા રોમનગરા ઓક્કદાર હેય !” 
\v 27 . સુબેદારે દાહાદી યેનો, એન ત્યાલ પૂછ્ય, “તુ રોમનગરા ઓક્કદાર હેતો કા ?” પાઉલે આખ્યાં, હાંઆ.”
\v 28 . સુબેદારે આખ્યા “માયે ખૂબ મોઠો ખરચો કોઅઈન અહોડો ઓક્ક વેચાતો લેદો.” પાઊલ આખ્યા “ આંય તે જનમરે હેતાઊ.” 
\v 29 . તાબાડ પૂછતી કોઅનારા ત્યા પાંઆને દુઉ વોટી ગીયા,એન સુબેદાર હોગો ગાબરાઈ  ગીયો કાહાકા ત્યેં ત્યાલ રોમનગરા ઓક્કદાર સોતાંબાંદી દેનેલ.
\v 30 . યહૂદીયાહાંય ત્યા વિરૂધ્ધ ફીરાદી કોઅયેલ., ત્યા ખોરાં કારણ જાણા હાટી, સુબેદારે બીજે દીહી મુખ્ય યાજકાહાન એન આખી સોબાયેલ બોઓના ઊકૂમ કોઓયો, એન પાઊલાલ છોડીન ત્યાહા હુમે ઊબો કોઓયો.
\c 23
\p \v 1  એન પાઉલ મોઠયેસોબાયેમાંય બોઠલાહાન દારીદારી એઅઈન આખતો મુંડયો. “બાયાહાંય, માંયે આજ લોગું પોરમેહરા આગાડી માંઆ આખાં જીવન કોહડાં રાખ્યાં, ત્યા વિશે માંઆ મોન બિલકુલ ચોખ્ખાંજ હેય.”
\v 2  તોવે પાઉલ પાંય ઊબા રોઅલા આતા ત્યાહાન મુખી યાજકેં આનાનિયે આખ્યાં, “ત્યાલ મુંઈયાવો ઠોક.”
\v 3  પાઉલેં ત્યાલ આખ્યાં, “ઓ ચૂનો લાવલા બીતડા, પોરમેહર તુલ ઠોકરી! તું વેવસ્થા કોઅલી હેય ત્યા પૂરમાણે ન્યાય કોઆં બોઠ્લો હેય, એન કાય તું પાસી માન નિયશાસ્ત્ર પૂરમાણે માંઆ ઊકુમ દેતહો?
\v 4  પાહાંય ઊબા રોઓલાહાંય આખ્યાં, “કાય, તું પોરમેહરા મુખી યાજકાલ ગાળી દેહે કા?”
\v 5  પાઉલેં આખ્યાં, “માફ કોઅજા બાયાહાંય, માયેં નાંય જાંઆયાં કા તો મુખી યાજકેં હેય.લોખલાં તે હેય કા “લોકહા આગેવાના બુલ તું કાડેહે મા.”
\v 6  જોવે પાઉલ જાંઆઈ ગીયો કા સોબાયેમાંય યોક પક્ષ સાદુકીયાહા હેય એન યોક પોરુષીયાહા, તોવે ત્યેં સોબાયેમાંય આખ્યાં, “બાયાહાંય, આંય પોરૂષીયો હેતાઉં, એન માંઆ આબોહો મોઅલાહા માંઅને જીવતા ઉઠના વિશે એન આપે આશા વિશે ઓ માઆ કેસ ચાલહે.”
\v 7  ઓલાં આખ્યાં તોવે સાદુકીયાહા એન પોરુષીયાહા વોચ્ચે બાંઆય. ખૂબ ચર્ચા ચાલી. એન સોબાયેમાંય ફાક પોડી.
\v 8  કાહાકા સાદુકીયા એહેં આખતાહા કા બીજા જીવન નાંય હેય એન સોતીલોક બી નાંય હેય. પેન પોરુષીયા ઈં બોદાં માનતાહા 
\v 9  પાછેં ખૂબ કાંયકાય જાયાં, એન પોરુષીયા પશવાળા કોલહાક ઊઠીન આખતા લાગ્યા, “યા માંઅહામાંય કાંયજ ગુનો આમાહાંન નાંય માલુમ પોડે એહેં બી ઓઅહે કા સોતીલોક ત્યા મુંઈયેં કોઅઈન બોલ્યા ઓરી.”
\v 10  ત્યા ખૂબ જુલાતા મુંડયા એન ત્યા પાઉલાલ આછડી ટાકે ઓહડો દાક સુબેદારાલ લાગતાં ત્યેં સિપાડહાન ઊકુમ દેનો એન ત્યાહાંય જોર કોઅઈન પાઉલાલ ત્યાહા વોસમાંય લેઈ યેના એન કિલ્લામાંય થોવી ગીયા.
\v 11  રાતીયાં ઊજાળાં ત્યા પાંય યેઈન ઊબો રોયો એન ત્યાલ આખ્યાં  “ઈમાત રાખ. જેહેં કોઅઈન યેરુસાલેમ માંય તુયેં માંઆ સાક્ષી દેની તેહેં કોઅઈન રોમમાંય બી દાંઆ પોડી.”
\v 12  જોવે ઊજાળાં ઓઅઈ ગીયાં તોવે યહુદીયાહાંય દોગો ગોઠવી દેનો. ત્યાહાંય ઓહડાં કસમ ખાદાં કા “પાઉલાલ નાંય માંઆઈ ટાકજે,તાઆઉંલોગું ખાઅનાનાંય એન પીઈના નાંય.”
\v 13  સુગુન/કસમ ખાનારેં ચાળીહીકોઅતેં વોદારેં આતે.
\v 14  ત્યાહાંય મુખી યજકાહા પાંય જાયન આખ્યાં, “આમાહાંય કોડાક સુગુન ખાદાહાં કા પાઉલાલ નાંય માંઆઈ ટાકજે તાંઆઉં હુદું આમા ખાઅના નાંય ખાહું.
\v 15  તુમા એન આખી સોબા સુબેદારાલ ખોબાર દોવાડા કા “પાઉલ કેસા તપાસ કોઅના હેય, ત્યાહાટી ત્યાલ ઓજુર કોઅઈ દેજે.” પેન તો પાહાય યેહે ત્યા આગાડી આમા ત્યાલ માંઆઈ ટાકાં તીયારી હેજે.”
\v 16  પેન એલાહા દોગો પાઉલ બોઅયેહેં પાહાલ ખોબાર પોડી ગીઈ, એન ત્યેં પોડવામાંય જાયન પાઉલાલ આખી દેનાં.
\v 17  પાઉલેં યોક જોમાદારાલ હાદીન આખ્યાં, “યા જુવાનીયાલસુબેદારા પાંય લેઈ ગીયો એન બોલ્યો, “કેદી માંઅહું પાઉલેં માન હાદીન યા જુવાનીયાલ તોઓ પાંય લેઈ યાંઆ આખ્યાં. ત્યા બા તુલ ગોઠ આખના હેય.”
\v 18  યાહાટી ત્યેં ટુકડીયે સુબેદાર પાહાંય લેય જાયન આખ્યાં, “પાઉલેં માન હાદીન એહેં આખ્યાં કા ઓ જુવાન ટુકડી સુબેદાર કાંય આખાં કોઅહે; યાલ ત્યા પાંય લેય જો.
\v 19  સુબેદાર ત્યાલ આથ દોઅઈન કાનિયે લેઈ ગીયો, એન ખાનગીયે માંય પૂછ્યાં “કાય ગોઠ હેય?”
\v 20  ત્યેં આખ્યાં, “યહુદીયાહાંય ઓહડાં નોક્કી કોઅયાહાં કા હાકાળ પાઉલાલ કોચરીયેમાંય આજુર કોઅના તોઓ માગણી કોઅના, જાંઆયાં કા ત્યા કેસા હાટી પૂછતી કોઅના હેય.
\v 21  પેન ત્યાહાન તું માં માનતો, કાહાકા ત્યા ચાળહી માટડા ટુંગી રોઅલા હેતા, ત્યાલ માંઆઈ ટાકે તાંઆ હુદુ ખાઅના પીઈના નાંય ઓહડાં સુગુન ત્યાહાંય  આમી ત્યા તીયારીજ હેતા. તું ત્યાહા માગણી મંજૂરી કોઅહે ઓલીજ વાઆ હેય.”
\v 22  સુબેદાર જુવાનીયાલ આખ્યાં,“તુયેં માન ઈં ગોઠ આખી દેખાડી, તી કાદા જાઆંય નાંય.” એન ત્યાલ ત્યેં રાજાઈ દેની.
\v 23  પાછેં બેન જોમાદારાહાન હાદીન ત્યેં આખ્યાં, “રાતીયા બાર વાગે બેન હોવ સીપાડાહાન ,હિત્તેર ગોડાવાળાહાન  એન બેન હોવ બોરછાવાળાહાન  તિયારી  કોઓઈન કાયસરિયા જાયા.
\v 24  એન પાઉલા કોરે બી ગોડો તીયારી કોઆ, એન ત્યાલ ફેલીસ સાયબાપાંય (ઓદીકાર્યાપાંય) પાંય થોવી દેઈન યેજા.”
\v 25  ત્યેં ઓહડાં કાગળાં બી લોખી દેનાં કા,
\v 26  “નામદાર ઓદીકારી ફેલીક્ષાલ ક્લોદીયુસ લુસીયાસ સલામી આખેહે. 
\v 27  યા માંઅહાલ યહુદીયા દોઅઈન માંઆઈ ટાકાં કોઓત, પેન સીપાડાહાન લેઈન આંય તાંઆ જાઈ લાગ્યો એન એલો રોમનગરા હોક્કદાર હેય,એહેં જાંઆઈન ત્યાલ માંયે બોચાવી લેદો.
\v 28  કોહડો ગુના હાટી ત્યા ફીરાદી કોઅતાહા, તીં જાણા હાટી ત્યાલ માંયે એલાહા કોચરિયેમાંય ઊબો કોઅયો.
\v 29  માન ખોબાર પોડી ગીઈ કા મોતા શિક્ષા કા જેલ બોગવાં પોડે ઓહડો ગુનો ત્યેં નાંય કોઅયો, પેન ધર્મકાયદા વિશે ફીરદી હેય.
\v 30  પાછેં જોવે માન ખોબાર મીળી ગીઈ કા ત્યાલ માંઆઈ ટાકના દોગો કોઅતેહેં તોવે માયેં તારાત યાલ તુયેં પાંય દોપાડીયોહો, એન હુમેવાળાહાન માંયે ઊકુમ દેનોહો કા યા હુમે ત્યાહા જીં કાય આખના હેય તીં જાયન તુલુજ આખે.”
\v 31  ત્યાહાન આખલા પુરમાણે સીપાડા પાઉલાલ રાતીયા આંતિપાત્રીસ લેઈ ગીયા,
\v 32  એન બીજે દિહી હાકાળેહેં ત્યાહા ઈહીં પાછા વોળી ગીયા. પેન ગોડાવાળા પાઉલાલ લેઈન આગાડી ચાલીયા.
\v 33  ત્યા કાયસરિયા જાઈ ફૂગીયા એન ઓદીકાર્યાલ કાગળાં દેઈન પાઉલાલ ત્યાલ હોંપી દેનો.
\v 34  કાગળાં વાચીન ઓદિકાર્યેં પાઉલાલ પૂછ્યાં , “તું કોઅહા દેશીયો હેતો?” 
\v 35  કિલીકીયા દેશીયો હેય, એહેં જાંઆઈન ત્યેં આખ્યાં, “ફિરાદીવાળા યી તોવે તોઓ કાંય આખના હેય તીં આંય વોનાયીહીં” એન ત્યેં હેરોદા કિલ્લામાંય ત્યાલ હાચવી રાખના ઊકુમ દેનો.
\c 24
\p \v 1  પાંચ દિહી વીતીન પાછેં મુખી યાજક આનાનિયાસ એન કોલેહેંક આગેવાન માંઅહેં તેરતુલુસાલ નાંવ્યો યોક વોડીલાલ લેઈન યેનો. એન ઓદીકાર્યાપાંય ફીરાદી કોઅયી.
\v 2  તેરતુલુસાલ પોયલો હાદીયો એન ત્યેં પાઉલા હુમે એહેં આખ્યાં, “નામદાર ફેલીક્ષ સાહેબ,  તું રાજ ચાલાડતોહો ત્યાહાટી આમા સુખી હેજે. કાહાકા તું દિયાન રાખતોહો એન આમેહે લોકહામાંય સુદારો ઓઅહે.
\v 3  ત્યાહાટી આમા બોદી રીતે એન બોદા જાગામાંય તોલો આભાર માનજેહે.
\v 4  પેન તુલ આંય ખોટાં નાંય કોઅઉં, ગોઠ ટુકમાંય આખું, મેએરબાની કોઅઈન વોનાયા.
\v 5  આમેહે ફીરાદી ઓહડી હેય કા ઈં માંઅહું લુચ્ચીયાં હેય. આખી દુનિયામાંય જાંઆ યહુદીયા રોઅતાહા, તાંઆ દામાલ કોઆદેહે એન નાઝારીયા ધર્મા આગેવાન બી હેય.
\v 6  દેવાળાલ બી બાટાલાં કોરાં કોઅહે, પેન આમાહાંય ત્યાલ દોઅયો.[આમાં ત્યાલ આમેહે ઈસાબે ડોંડ દેતા;]
\v 7  પેન ટુકડીયેં સુબેદારેં લુસીયાસે ઉદાબાદયે આમેહે આથામાંઅરે કાડી લેદાં. 
\v 8  ત્યા પૂછતી તું કોઅહે તોવે ત્યાજ મુંઈયે કોઅઈન ઈ બોદી ગોઠ તુલ ખોબાર પોડી.”
\v 9  પાછેં વોકીલા પક્ષમાંય યહુદીયા હોગા જોડાયા, ત્યા ગોઠ ખોરી હેય એહેં આખ્યાં.
\v 10  પાછેં ઓદીકાર્યાંય પાઉલાલ બોલના નિશાની કોઅયી. પાઉલેં ઓહડો જાવાબ દેનો, “તું ડીગ્ગા વોરહારે યા લોકહામાંય નિયા કોઅતોહો, ત્યાહાટી આંય રાજી ઓઈન માંઆ બોચાવમાંય આખતાહું.
\v 11 તું તો પાતા કોઅહે તોવે તુલ ખોબાર પોડી જાય કા, આજરે બાર દિહી ઓએતાહા, આંય યેરુસાલેમમાંય આરાધના કોરાં ગીયો.
\v 12  તાંઆ કાદા આરે માન તોકરાત કોઅતો કા લોકહામાંય દામાલ કોઆડતોહો માન કાદેં દેખ્યો નાંય, કા શેઅરામાંય નાંય.
\v 13  ત્યાહાંય માંઆ વિરૂદ આમી જીં આખ્યાં,તીં ત્યા બિલકુલ સાબિત નાંય કોઓઈ હોકતાહા.
\v 14  તુલ આંય કોબુલી દેતાહું  કા એલા જ્યાલ ખોટાં મારગો/રસ્તો આખતાહા ત્યા મારગા પૂરમાણેં આંય આમેહે વોડીલાહા પોરમેહરા સેવા ચાકરી કોઅતાહું. ત્યા માનતાહા તેહેંજ કોઈન આંય હોગો નિયમશાસ્ત્ર માનતાહું.
\v 15  ત્યા રાખતાહા તેહેંજ કોઈન આંય હોગો ઓહડી આશા રાખતાહું, કા મોઅહામાંઅને  બોદેં માંઅહેં, હારેં એન ખોટેં, પાછેં જીવતેં ઉઠી.
\v 16  ત્યાહાટી પોરમેહરા નોજરેમાંય એન માંઅહાં દેખતાં માંઆ મોન ચોખ્ખાં રાખાંહાટી આંય કાયામ કોશીશ કોઅતાહું.
\v 17  પેન ખોરી ગોઠ ઈ હેય કા કોલેહેંક વોરહેં નીંગી ગીયેં, પાછેં આંય માંઆ દેશામાંય પાછો યેનો, મંદિરામાંય બેટ એન ગોરીબાહાન પોયહા દાંઆ હાટી.
\v 18  એલા માન મંદિરામાંય મીળીયા તોવે આંય ચોખ્ખો આતો, એન દામાલ નાંય આતી, ટોળો નાંય રોયો. પેન આશિયા માંઅના કોલાહાક યહુદીયા,
\v 19  ત્યાહાન ઈહીં તોઓ આગાડી ઓજુર ઓરાં જોજતાં, એન માંઆ વિરૂદ કાંય બી ઓરી તોવે ફીરાદી કોરાં જોજતી.
\v 20  નાંયતે યેંય બી આમી આખી દેય, માન કાંય ખોટાં કોઅતો દેખ્યો?
\v 21 ઓલાંજ કા ત્યાહા સોબાયેમાંય ઊબો રોઈન માંયે આખ્યાં કા, “મોઅલાહા પાછાં જીવતાં ઉઠના વિશે તુમેહે આગાડી આજે ઓ માંઆ કેસ ચાલેહે.” ઓલીજ ગોઠ હેય.”
\v 22  ફેલીક્ષાલ વાટે વાહાય હારો ખ્યાલ આતો, ત્યાહાટી ત્યેં ત્યાહાન વાયદો દેનો કા “સુબેદાર લુસીયાસાલ યાંઆ દા, તોવે તુમેહે ફીરાદિયે નિકાલ કોઅહીં.” 
\v 23  પાછેં ત્યેં જોમાદારાલ ઊકુમ દેનો કા પાઉલાલ ઓટાકમાંય રાખના પેન ત્યાલ છુટ ડીગ્ગીમીળાં જોજે, એન જી વસ્તુ ત્યાલ જરૂર પોડેતી તોવે ત્યા વોળખાતીયા દાંઆયેય, તોવે ત્યાહાન ઓટકાડનાનાંય.
\v 24 ફેલીક્ષાથેએ દ્રુસીલા યહુદી આતી. કોલાહાક દિહી પાછેં ફેલિક્ષ ત્યા થેઅયે આરે પાઉલાલ ઈસુ ખ્રિસ્તા બોરહા વિશે બોલતા વોનાયાં હાટી યેનો, ત્યેં પાઉલાલ હાદીયો.
\v 25  તોવે ત્યેં ધર્મ એન સંયમ એન આમી પાછેં ઓઅનારી નિયાયેવિશે આખ્યાં ફેલીક્ષ ગાબરાયો, એન ત્યેં આખ્યાં, “ઓલાંજ આમી, તું જો, એન જોવે માન તોક મીળી તોવે તુલ હાદીહી.”
\v 26  પેન ત્યા મોનામાંય ઓહડાં બી કા પાઉલ પાંઅને પોયાહા મીળી એહેં ત્યાહાટી ત્યાલ ગેડી ગેડી હાદીન ગોઠીયો લાવે. 
\v 27  એહેં કોઈન બેન વોરહેં નીંગી ગીયેં, એન ફેલિક્ષા બોદલી ઓઈ ગીઈ, તોવે યહુદીયાહાન ખુશી કોરાં હાટી ત્યેં પાઉલાલ જેલમાંય રાંઆ દેનો. ત્યા બોદલીયેમાંય પોર્સિયુસ ફેસ્તુસ યેનો.
\c 25
\p \v 1  તો ત્યા જાગા ઊપે યેનો તોવે તીન દિહી કાયસરીયા/સમ્રાટ રોયો એન પાછેં યેરુસાલેમ ગીયો.
\v 2  તાંઆ મુખી યાજક એન આગેવાનાહાંય પાઉલા હુમે ફીરાદી કોઅયી, એન ઈજરાઈન આખતા મુંડયા કા
\v 3  “મેરબાની કોઅઈન ત્યાલ યેરુસાલેમ દોવાડા.” વાટેમાંય ત્યાલ માંઆઈ ટાકના દોગો કોઅયેલ ત્યાહાટી.
\v 4  પેન ફેલીક્ષે ત્યાહાન જાવાબ દેનો કા “પાઉલ કાયસરીયા ઓટાકમાંય હેય, એન આંય હોગો તાંઆ જાંઆ કોઅતાહું.
\v 5 ત્યાહાટી તુમેહેમાંય જ્યા આગેવાન હોગા ત્યા માંઆ આરે યેય. એન જોવે એલા કાંય બી ગુનો ઓરી, તોવે ત્યા હુમે ફીરાદી કોઆ.”
\v 6  આઠુજ દિહી તાંઆ રોઈન તો કાયસરીયા ગીયો, એન બીજા દિહી હાકાળેહેં કોચરીયેમાંય બોહી ગીયો એન પાઉલાલ હાદાડિયો . 
\v 7  તો યેનો એન યેરુસાલેમરે યેનલા યહુદીયા ત્યાઆ ચોમખી ઊબા રોઈન બાંઆય બાંઆય/મોઠ્યો ફીરાદી કોરાં લાગ્યા. પેન યોક બી ગોઠીયે સાબીતી નાંય દેય હોક્યા.
\v 8  પોતા વોસમાંય પાઉલેં આખ્યાં, “યહુદીયાહા કાયદાહા હુમે કા મંદિરા હુમે કા કાયસરા હુમે, માંયે કાય બી ગુનો નાંય કોઅયહો.”
\v 9  પેન ફેસ્તુસેં યહુદીયાહાન ખુશ કોરાં હાટી પાઉલાલ પૂછ્યાં, “તું યેરુસાલેમ જાહે કા? તાંઆ યે ફીરાદીયે નિકાલ કોઅહીં.”
\v 10  પાઉલેં જાવાબ દેનો, “કાયસર રાજા કોચરીયેમાંય માંઆ કેસ ચાલેહે, ઈહીંજ નિકાલ કોરાં જોજે. તુલ પૂરી ખોબાર હેય કા, યહુદીયાહા હુમે માંયે કાંય નાંય ખોટાં કોઅયાં.
\v 11  આંય ગુનેગારી રોઅતો, એન મોતા ડોંડબોગવાં પોડે ઓહડાં માયેં કાંય કોઅયાં ઓરી, તોવે મોતામાંઅને છુટકી જાંઆ આંય નાંય હોદું.  બાકી જોવે એલાહા ફીરાદીયેમાંય કાય નાંય હેય,તોવે કાદાં માંઅહું માન ત્યાહા કોબજામાંય નાંય હોંપી દેઈ હોકે. આંય કાયસરયા ઓરજી કોઅતાંહું.”
\v 12  તોવે કોચરીયેમાંય વિચાર કોઅઈન, ફેસ્તુસે આખ્યાં, “તુયેં કાયસરા ઓરજી કોઅયી, તું કાયસરા, તું કાયસરા પાંય જાહે.”
\v 13  આમી એહેં બોન્યાં કા કોલાહાક દિહી પાછેં રાજા આગ્રીપા એન રાણી બેરનીસ ફેસ્તુસાલ મીળાં યેનેં.
\v 14  એન ડીગ્ગા દિહી રોયેં રાજાઆ આગાડી ફેસ્તુસે પાઉલા ગોઠ કાડી. ત્યેં આખ્યાં, “ઈહીં ફેલીક્ષે યોકા જાંઆલ જેલ માંય રાંઆ દિન જાતો રોયો.
\v 15  જોવે આંય યેરુસામમાંય આતો તોવે યહુદીયાહા મુખી યાજક એન આગેવાનાહાંય ત્યા હુમે ફીરાદી કોઅયી એન ત્યા શિક્ષા કોરાં માંગ્યા.
\v 16  ત્યાહાન માંયે આખ્યાં “રોમાન લોકહામાંય ઓહડાં નાંય ચાલે આરોપી એન ફીરાદીવાળા હુમે હુમે મિળીન, ફીરાદી કોઅહે એન બોચાવ કોઅહે, પાછેંજ નિકાલ કોઅતેહેં. 
\v 17  તોવે ત્યા ઈહીં ટોળો વોળીન યેના, એન તાબાડ બીજે દિહી હાકાળેહેંજ આંય કોચરીયેમાંય બોહી ગીયો એન ત્યાલ હાદાડીયો.
\v 18  ફીરાદીવાળા ઉઠીયા, .............. માંયે જાંઅયાં કા આમી ત્યા ગુનો આખરી. બાકી ઓહડાં કાંય નાંય આખ્યાં.
\v 19  પાઉલા આરે ત્યાહા ત્યાહા વેએમે ચર્ચા ચાલી, એન ઈસુ નાંવ્યા યોક જાંઆ વિશે. જો બા મોઅઈ ગીયેલ, પેન પાઉલ આખેહે કા તો જીવેહે,
\v 20  ઓહડા સાવાલાહા ગુચવાંણ આંય કેહેં કોઅઈન  કોઉં? ત્યાહાટી માંયે પાઉલાલ આખ્યાં, “તું યેરુસાલેમ હે કા? તાંઆ યે ગોઠીયે નિકાલ કોઅહીં,”
\v 21  પેન પાઉલ ઓટાકમાંય રાંઆ આખે, તો કાયસર મહારાજા નિકાલ માગેહે. ત્યાહાટી ત્યાલ કાયસરા પાંય દોવાડી હોંઅકૂ તાંઆ લોગું માંયે ત્યાલ ઓટાકમાંય રાખના ઊકુમ દેનો.”
\v 22  એન આગ્રીપાએ ફેસ્તુસાલ આખ્યાં, “ત્યાલ વોનાના માંઆ બી મોન હેય. “ત્યેં આખ્યાં ચાલ, હાકાળ ત્યાલ તું વોનાજે.”
\v 23  બીજે દિહી આગ્રીપા એન બેરનીસ ખૂબ મોઠાઈ કોઅઈન યેનેં, એન ત્યાહા આરે લશકરા અમલદાર એન શેઅરા મોઠેં માંઅહેં બોદેં પાછેં ફેસ્તુસેં ઊકુમ દેનો એન પાઉલાલ લેઈ યેનો.
\v 24  ફેસ્તુસેં આખ્યાં, “રાજા આગ્રીપા એન ઈહીં ગોળા વોળલા તુમા બોદા, યા માંઅહાલ તુમા એઅતાહા, યા હુમે આખા યહુદી લોકહાંય માંયે પાંયે યેઈન ફેરાદી કોઅયી, યેરુસાલેમ માંય એન ઈહીં બી, એન ત્યા બોમલીન આખેત કા ત્યાલ જીવતા નાંય રાંઆ દાંઆ જોજે.
\v 25  પેન માન એહેં નાંય લાગ્યાં કા મોતા ડોંડ બોગવાં પોડે ઓહડાં ત્યેં કોઅયાં ઓરી. તો પોતે માહારાજા નિકાલ માગેહે ત્યાહાટી માંયે ત્યાલ કાયસરા પાંય દોવાડના નોક્કી કોઅયાં.
\v 26  પેન કાયસર માહારાજાલ યા વિશે કાય લોખું, તીં માન હુજ નાંય પોડે. ત્યાહાટી તુમેહે પાંય, એન ખાસ કોઅઈન તોઓ પાંય, રાજા આગ્રીપા, ત્યાલ આંય લેઈ યેનહો. ત્યા પૂછતી કોઅઈન પાછેં ત્યા વિશે આંય કાયસરાલ લોખું.
\v 27  કાહાકા આરોપીયાલ દોવાડજે એન ત્યા હુમે કાય ફીરાદી હેય તી નાંય લોખજે, ત્યામાંય કાંય અર્થુજ નાંય.”
\c 26
\p \v 1 .અગ્રિપાય પાઉલાલ આખ્યાં, “ તુલ તોઅ વિષય માંય બોલનાં આજ્ઞા હેય.” તોવે પાઉલ આથ લાંબો કોઇન જોવાબ દેનો,  
\v 2 . ઓ રાજા અગ્રિપા, જોલી ગોઠીહી યહુદી માંઅ પે આરોપ લાવતાહાં,આજે આંય તોઅ હુબુર ત્યાંહાંઅ જોવાબ દાંઅ પોંતાલ બાગ્યશાળી  હોમજુહું.
\v 3 .વોદારી કોઇન યાઆહટી તુંઅ બોંદાઅ વેવ્હાંર એન બોલાબોલી તુંઅ જાંઅ તોઅહોં. છેલ્લે: રાંઅવ્યાં કોઅહું, ધીરજ થી માંઅ હાબ્ળેં.
\v 4 . “ માંઅ વર્તન વાહનેરને માંઅ જાતિમાંય એન યેરૂશાલેમ માંય જોહડાં આતાં, તીંઅ બોંદે યહુદી જાંઅ તેંઅ આતેં.
\v 5 . બાકી ત્યેંઅ સાક્ષી દાંઅ માંગે, ત્યેંઅ વાહનેરને માંન જાંઅતેહેંકા આય ફરોશી એઅઇન બી પોતા ધર્માલ ખુબ ખોરાં ચુસ્ત માર્ગા નિયમાંનુશાર ચાલ્યો.
\v 6 . એન આમી ત્યાંઅ વોચનાંહાં  આશાહાટી જ્યેંઅ પોરમેહાયઆપે આગલાં વોડિલાહાંન દેનલી આતી, માંઅ વોય કેશ ચાલ્હેં. 
\v 7 . ત્યાઅજ વચનાંહાં પુરાં એઅનાં આશા હેતી, આમે બારા કુળહાં માંઅરે બોદેં મોનાથી રાત-દિહી પોરમેહેરા સેવા કોઅતેં યેનહેં, ઓ રાજા ત્યેજ આશાયી વિષયી માંય યહુદી માંઅ પે આરોપ લાવતેંહે.
\v 8 . જેહેકે પોરમેહેર મોંલાંહાંન જીવડહેં, તેઅ તુમ્હેં હી યેંઅ ગોઠહ્યેંલ કાહા વિશ્વાસાંઅ લાયક નાય હોમજે.
\v 9 . માંય બી હોમજુલાંકા ઇસુ નાશરી નાંવાકે વિરુધમાંય કાંઇ-કંઇ કોરાં જોજે.  
\v 10 .એન માયે યેરૂશાલેમમાંય એહેકેજ કોઆયાં; મુખ્ય યાજકહાં પાઅરેં આદિકાર  મેળવીન પવિત્ર લોકહાંલ કેદખાંનાં માંય  ટાક્યાં. એન જોવે ત્યાહાંન ત્યાંહાંન માંઅય તાકે તોવેં આય બી ત્યાંઅહાં વિરુધ માંય પોતાંઅ સેહમતી દેતો આતો.
\v 11 . બોદા સભાસ્થાન માંય આંય ત્યાહાંન મારો દિ- દિન ઇસુવે નિંદા કોઅડતો આતો, યાંહુદી કા ગુસ્સા થી ઓહાડો ગાંડોઅ એઅઇ ગીયો કા શેહેરા બારે બી જાયને ત્યાંહાંન ખિજવાડ તોઅ આતો.
\v 12 . “ એન એહેકેં કોઅતાં મુખ્ય યાજકાહીને આદિકાર એન આજ્ઞા-પત્ર લ્યેંન જાય રિઅલા;
\v 13 . તોવે ઓ રાજા, વાટિયેં માંય બોપરી વેળે આકાશા માંઅરેં સુર્યા કોઅતા તેજસ્વી પ્રકાસ પોતાઅવે એન માઅ આરે ચાલનારાઆ ચારી ચોમખી ચોમકુતોઅ દેખાયો.
\v 14 .જોવે આમ બુંઅય દોરત્યેં વોય પોડી ગીયેં, તોવે માંય હિબ્રુ ભાષા માંય, માન ઇઅ આખતા યોક શબ્દ વોનાયાં યેનો, ‘ ઓ શાઉલ, ઓ શાઉલ, તુંઅ માંન કાહા ખીજવાળ તોઅહોં. આદવોય લાતમારના કોઠિણ હેય.
\v 15 . માંય આખ્યાં, ઓ પ્રભુ તુંઅ કુંઅ હેતો?’  પ્રભુય આખ્યાં આય ઇસુ હેય, જ્યાંઅલ તુંઅ ખીજવાળતોઅહોં.
\v 16 . બાકી તુંઅ ઉઠ, પોતાના પાગવાહંવેં ઉબો એઅઇ જો; કાહાકા તુલ યાહાંટી દર્શ્ન દેનહાં કાઅ તુલ ત્યેંઅ ગોઠહી બી સેવકએન સાક્ષીદાર ઠરાવીહી જ્યેંહેલ તુંય દેખહ્યો.
\v 17 .એન આય તુંલ તોઅ લોકહાં થી એન બીજીજાતિહીં થી બોચાવ તો રોહી. જ્યાહાં પાહીં આંય આમી તુલ દોવાડહીં. ત્યાહાથી તુલ આંય બોચાડીહી.
\v 18 . કા તુંઅ ત્યાંહાં ડોળા ખોલે એન ત્યેંઅ આંદારા મારેં પ્રકાસ માંય યેઅઇ, એન શેતાના આદિકાર મારેં પોરમેહેરા તોરાફ ફિરે; પાપહાં ક્ષમાં એન ત્યાંઅ લોકહાં આરે જ્યેં માંઅ વોય વિશ્વાસ કોઅલાં દુવારે પવિત્ર કોઅવામાંય યેનલેં હેય, ત્યાંહાંન વારસો મીળે.
\v 19 . “ આમી: ઓ રાજા અગ્રિપા રાજા, માય ત્યાંઅ હોરગાઅ દર્શનના ગોઠ નાંય ટાકી.
\v 20 . પેલ્લા દમિશ્કાઆ પાસે યેરૂશેલેમાં પાસેં યહુદીહ્યાં બોદા દેશા માંય રોનારા લોકહાંલ, એન બીજીઅ જાતિલ હોમજાડતોઅ રિયો, કાઅ મોન બોદલા એન પોરમેહેરા તોરાફ ફિરીન પોસ્તાવો કોઅનાં એન ત્યાંઅ લાયકે કામ કોઅરાં.  
\v 21 . યીઅ ગોઠહેં હાટી યહુદી માન દેવળમાંય ટાકનાં મનસુબા કોઅતા આતા.
\v 22 . બાકી પોરમેહેરા મદદથી આય આજે હુદી હેતો ટિકી રિયહો એન હાના-મોઠહાં બોદહાં હુબુર સાક્ષી દાઅહું, એન ત્યેંઅ ગોઠહી સિવાય બીજા કાઇ જ નાય આખ્યાં જીઅ ભવિષ્યવક્તા એન મુસાય બી આખ્યાંઅ કા એઅનાર્યો હેય, 
\v 23 . કા ખ્રિસ્તાલ દુ:ખ વેઠાઆ પોડી એન બોદહાં થી પેલ્લા મોઅલા મારે જીવી ઉઠીન, આપે લોકહાં માંય એન બીજીજાતીહી માંય પ્રકાશીત પ્રચાર કોએરી.” 
\v 24 . તોવે તોઅ જોવાબ દિઅ રિયો આતો, “ઓ પાઉલ, તુંઅ ગાંડો હેય. વોદારે શિક્ષાય તુંલ ગાંડવાડી દેન્હોં.” 
\v 25 . બાકી પુઉલાંય આખ્યાં, “ ઓ માહારાજા ફેસ્તુસ, આય ગાડો નાય હેતો, બાકી ખોર્યો એન બુધ્દ્રિ ગોઠ્યો આખ્હું.
\v 26 . રાજા બી જ્યાઅ હુબુર આંય બિયા વોગાર બોલહું, યીઅ ગોઠલ જાંઅહેં; એન બોરહો હેયકા યેંઅ ગોઠીહી મારે કાદાઅ ગોઠ ત્યાથી દોબહી નાય. કાહાકા ઇઅ ધોટનાં કાદાઅ ખુણાંમાંય નાય એઅયીહી.
\v 27 . ઓ રાજા અગ્રિપા, કાય તુંઅ ભવિષ્યવક્તાં હાં ગોઠીહી પે વિશ્વાસ કોઅતોહો કાઅ?  હાં, આય જાંહુકા તુંઅ વિશ્વાસ કોઅતોહો.”
\v 28 . તોવે અગ્રિપાય પાઉલાલ આખ્યાં, તુંઅ થોડાંજ હોમજાડીન ખ્રિસ્ત બોનાડાં માગતોહો?” 
\v 29 . પાઉલાંઅ આખ્યાં, પોરમેહેરા માઅ પ્રાર્થના હેય કાઅ કાય થોડે એન ખુબ, ફક્ત તુંમાજ નાય પેન જોલા લોક આજે માંઅ વોનાહાં, બન્ધનાહાલ તોડીન માંઅ સમાન ઓય જાઅ.
\v 30 . તોવે રાજા એન મોઠો આદિકારી એન બરનીકા એન ત્યાહા આરે બોહનારે બાદે ઉઠીન ઉબે રીય ગીયે.
\v 31 . એન ઓલાગ યીઅન આખાં લાગ્યાં, “ ઇઅ માંઅહું ઓહડાંતે કાંય નાય કોએકા, જોઅ મોરણા સજા કા જેલમાંય ટાકનાં લાયક હેય.” 
\v 32 . અગ્રિપા ફેસ્તુસાલ આખ્યાં, બાકી ઇઅ માંઅહું કેસરા પારે ન્યાય તે, તીઅ છુટી જાતાં.”
\c 27
\p \v 1 .આપે જાહાજ દુવારે ઇટલી જાઅનાં હેય એહેકે નોક્કિ જાયાં પાસેં. 
\v 2 . અસિયા હાકિનારા પે જાનરા અદ્રમુત્તિયા યોક જાહાજ માંય લાગ્યા;  એન અરિસ્તર્ખુસ નાંવા થેસ્સલુનીક યોક મુકુદુની આમે આરે આતો.
\v 3 . બીજા દિહી આમ્હાંય સૈદાન માંય લંગરટાક્યા, યુલિયુસ પાઉલા પે દોયા કોઇન ત્યાઅ દોસ્તારાંહાંહી જાઆ દેના કાઅ ત્યાંઅ ગાવાર ચાકરી કોઅય શેકે.
\v 4 . તાંઅરે જાહાજ ખોઅલીન હવા વિરુધ યેઅય ત્યાહાટી સૈઇપ્રસ પાહાલાને નિકીન ગીયા.
\v 5 . એન કિલિકિયા એન પંફુલિયા પાહીનેં દોરિયા લાગીન લુસિયાઆ મુરા માય ઉત્યાં.
\v 6 . તાંઅ સરદારાલ સિકંન્દરિયા યોક જાહાજ મિળ્યા, એન ત્યાંઅ આમ્હાંન ત્યાંઅ વોય ચોડાવી દેના. 
\v 7 . જોવે આમા ખુબ દિહ્યા પાસે દિર-દિરે જાયને મુશ્કેલીથી કનિદુની હામે પોઅચ્યા, તો ત્યાહાટી હવા આમાહાલ આગાડી નય જાંઅ દેતી આતી. આમા સલ્મોનઆ આગાડી ક્રેતે મેરા વોયને જાંઅ લાગ્યાં.
\v 8 . એન ત્યાંઅ મેરા- મેરા વોય મુશ્કેલી થી જાંઅ ચાલીન શુંલગર બારી નાંવા યોક જાગાવોય પોઅચ્યાં, તાંઅ થી લસાયા શેહેર પાહી આતાં.
\v 9 .જોવે ખુબ દિહી વિતી ગીયા એન મુસાફરી માંય આતા ત્યાંઅ હાટી ઉપાસા દિહી વિતી ગીયા આતા. ત્યાંઅ હાટી ખુબ મુશીબાત ઓતી લાગી. છેલ્લે: પુઉલાય ત્યાહાલ ઇઆ આખીન હોમજાડ્યાં.
\v 10 . “ ઓ માઅહાંય, માન એહેકે જાંણ એહેકા યાઅ પોરવાસા માંય ખુબ આબદા એન ખુબ નુક્શાન ફક્ત માલાલ એન જાહાજાલુજ નાય બાકી જીવા બી નુકશાન એનારાં હેય.  
\v 11 .  બાકી સુબેદારાય પાઉલા ગોઠહી સે વોદારે નાવીક એન જાહાજા માલીકા ગોઠ્યેંહેલ વોદારે માન્યાં.
\v 12 . બાકી તોઅ બંદરગાહ ઓ જાગો હિયાળો કાડહાટી હારો નાય આતો, યાહાટી કોલ્હાક જાંણહાંલ ઓ ઓઅયો કા ઇહિને જાહાજ ખોલીઅ બાકી કોહી બી રિતે કોઇન ઇહિને ફિનિક્સ પોંચીન હિયાળો કાળાઅ. ઓતે ક્રેતે યોક બંદર આતો જો દક્ષિણ- પશ્ચીમ એન ઉત્તર-પશ્ચીમ તોરફ ખલહે.
\v 13 . જોવે વાય- વાય દક્ષીણી હવા ચાલા લાગી તોવે ઇઅ હોમજીન કાઅ આમે વિચાર પુરા એઅઇ ગીયા પાયગો લેદો ઇસ્યાએન ક્રેતે મેરા પાઅરે જાંઅ લાગ્યાં.
\v 14 . બાકી થોડી વેળા પાસે દોરતી એસરે ક્રેતે એન યોક તુફાન્યો વારો ઉઠ્યો, જ્યાઅ નાંવ યુકુલીન આખાહે.
\v 15 . જોવે તુફાન્યો વારો જાહાજાવોય લાગ્યો તોવે ત્યાઅ હુબુર તીઅ ઉબાંઅ નાય રોય શેક્યાંઅ, છેલ્લે: ત્યાલ એહેકેજ વોઅયાંઅ દેના એન તેહેકેજ વોયતાં જ જાંઅ લાગ્યાં. 
\v 16 . તોવે કૌદા નાંવા યોક વાયહાનાં યોક ડીપલા પાહી વોય-વોયને આમ્હાંમ ખુબ મુશ્કેલી થી વાહાના ઉડ્યાં કાબુઅ માંય કોઅય શેક્યેં.
\v 17 . પાસેં મીલ્લાહોય ત્યાલ ઉસલીન ત્યાંઅલ ઉપાય કોઇન જાહજાલ નીચેને બાદ્યાં, સુરતીસઆં રેંટાં ડિગલાં પોડી જાઅનાં બીક થી પાલ એન સામાન ઉતાડીન વોવતે ગીયે.
\v 18 . જોવે તુફાની વારા કોઇન ખુબ આલાં લાગ્યાં એન ધોક્કા ખાદા, તોવે બીજે દિહી ત્યેંઅ જાહાજાઅ માલ ફેકા લાગ્યાં; 
\v 19 . એન તિસરે દિહી ત્યાહાંય ત્યાહા આથા કોઇન જાહાજા માલ સામાન ફેકી દેના.
\v 20 . જોવે ખુબ દિહ્યા હુદિ સુર્ય નાય તારા નાય દેખાયે એન મોઠોઅ તુફાની વારો ચાલતોઅ રિયો, તોવે છેલ્લે: આમે બોચનાં આશા જાતી રીયી.                   
\v 21 . જોવે ત્યાંઅ  ખુબ દિહ્યા હુદી બુખા રિય ચુક્યા, તોવે પાઉલાય ત્યાંહાં વોચ્ચે ઉબો રોયન આખ્યાં,  “ ઓ લોકહાંય, માંઅ ગોઠ વોનાતહાં કા ક્રેતે માંય ઉડ્યાં નાય ખોલતા એન ઇઅ આબદા નાય એઅતી. એન ઇઅ દુ:ખ ઉઠાવતેં. 
\v 22 . બાકી આય તુમાહાંન હોમજુહુ કા હિંમત રાખા, કાહાકા તુમ્હેં માઅરે કાદાજ જીવા નુકશાન ઓઅરિ બાકી ઉડ્યા જ નુકશાન ઓઅરી.
\v 23 . કાહાકા જ્યાંઅ પોરમેહેરા આંય હેય, એન જ્યાંઅ સેવા આંય કોઅહું, ત્યાંઅ હોરગા દુતાય આજે રાતી યેંઅન આખ્યાંહાં.
\v 24 . ‘ ઓ પાઉલ, માંઅ બીહેં! તુલ કેસરા હુબુર ઉબાં રોઅના જોરૂરી હેય, એઅ, પોરમેહેરાય યાઅ બોદહાંન જ્યાંઅ તોઅ આરે મુસાઅફરી કોઅતાહાં, તુલ દેનહાં.
\v 25 . ત્યાંઅ હાટી,  ઓ માઅહાં, હિંમત બાંદા; કાહાકા આંય પોરમેહેતા વોય વિશ્વાસ કોઅહું. જેહેકે આખવા માંય યેંનહાં, એહેકેજ ઓઅરી. 
\v 26 . બાકી આપહાંન યોકદા ટાપુ વોય જાયને રાંઅ પોડી.” 
\v 27 . જોવે ચૌવદવી રાત યેની, એન આંમા આપ્રિયા દોર્યાઅ માંય ભોંકોતે રોયે, તોવે આર્દિઅ રાત્યેંઅ પાહી-પાહી મલ્લાહાં પુરમાણે જાણાયાં કા આપાંઅ યોક્દા દેશા પાહી યેનહેં.
\v 28 . ત્યાંહા પાંઅઇ માપનાં દોરી ટાકી તોવે ત્યાંહાંય તોવે વીસ વામ પુરસા  ઉડાં પાંઅઇ માહુમપોડ્યાં, એન વાંઅહે આગાડી જાયન પાસી પાંઅઇ માપાંહાટી દોરી ટાકી તોવે પોંદરા વામ માલુમ પોડ્યાં. 
\v 29 . તોવે ડોગડાંલા જાગામાંય ઠોકાય જાય ત્યાંઅ બીકથી ત્યાંહાંય ઉડ્યાં પાહાલા ચ્યાંર લંગર ટાક્યાં, એન દિહી ઉગાઅ વાટ જોવી રિયા. 
\v 30 . બાકી ઉડ્યાં ચાલાડનારા જાહાજ વોએરે નાહાંઅ માંગતા આતા, એન ત્યાંઅહાંય લંગર ટાકનાં બાઅનાં કોઇન વાહના ઉડ્યાં દોર્યામ ઉતાડી દેના; 
\v 31 . તોવે પાઉલાય સુબેદારાલ એન સૈનિકાલ આખ્યાં, જરકા યેંઅ જાહાજા વોય નાય રોય, તે તુમાબી નાઅય બોચી શેકહા.
\v 32 . તોવે સૈનિકાહાંય વાહના ઉડ્યાં કાતરી ટાક્યેં એન વાહાનાં ઉડ્યાંલ પાડી ટાક્યાં. 
\v 33 . જોવે ઉજાળા ઓનારા આતા, ટોવે પાઉલાંય આખ્યાં, બાદહાંન ખાઅનાં ખાંઅ હાટી હોમજાડ્યાં. “ આજ ચૌદાવો દિહી એઅયો તાંવ લુગુ તુમાઅ વાટ જોવતા- જોવતા બુખા રિયા, એન કાંઇજ ખાઅનાં નાય ખાદાઅ.
\v 34 . ત્યાંઆ હાટી આંય તુમ્હાંન આખહું કાંઇ તેબું ખાયલાં. જ્યાંથી તુમાંઅ બોચી જાહા; કાહકા તુમ્હેં માઅરે કાદા બી ટોલ્પા માઅરે યોક વાળ બી નાય પોડી.” 
\v 35 . ઇઅ આખીન ત્યાઅ બાખે લીન બોદહાં હુબુર પોરમેહેરા પારાથના કોઅયાં એન બાખે તોડીન ખાંઅ લાગ્યાં.
\v 36 . તોવે ત્યેંઅ બોદે હિંમત કોઇન ખાંઅનાં ખાંઅ લાગ્યાં.
\v 37 . આમા બોદેં મીડીન બોસો છોત્તેર જાંઆ આતે.
\v 38 . જોવે ત્યેં ખાંઅનાં ખાંનાં ખાયને દારાયે તોવે, ઘંઉ દોર્યાઅ માંય ફેકી દેના એન જાહાજ ઓલકોઅ કોઆયો.  
\v 39 . જોવે દિહી નિગ્યો તોવે ત્યાહાય ત્યાઅ દેશાલ નાય વોળખ્યો, બાકી યોક નોયાળો દેખ્યો, જ્યાંઅ મેરો ચોરાસ આતો. એન વિચાર કોઅયો એહેકે ઓઇ શેકી તે ત્યાઅ વોય જ્યાંઅ વોય જાહાજ ઉબોઅ રાખાયી. 
\v 40 . તોવે ત્યાહાય લંગરહાલ ખોલીન દોર્યાઅ માય છોડી દેનો. એન ત્યેજ વેળે સુકાના બોદ ખોલી દેના એન હોવા હુબુર આગલાર્યો પાલ્વ ચોડવીન મેરા પે લીઅ ચાલ્યાં. 
\v 41 . બાકી બેન દોર્યા સંગમા જાગે દોઇઅ ત્યાંહાય જાહાજાલ ઉબાં કોઅયા, એન દૌડેં તે ડેક્લાંઇન પુરાય ગીયે ગીયીન હોરકી નાય શેકી; પેન પાહાલા લાફાહાં કોઇન ટુંટા લગ્યેં.
\v 42 . તોવે સૈનિકાહાંન વિચાર યેનોકા માઅઇ ટાકે, એહેકે નાય એઅઇ કા કાદઆં તોરી નીગી જાય.    
\v 43 . બાકી સુબેદારાલ પાઉલાલ બોચાડના આશા થી ત્યાંઅ વિચાર થી રોક્યો. એન આખ્યાં, જીઅ તોરી શેકહે, પેલ્લા; કુદીન મેરે નીગી જાય;
\v 44 . એન બાકી કાદાંઅ પાટ્યાંહાં વોય, એન કાદાંઅ જાહાજા કાંઇ બીજા સાહારો લીન નીગી જાય, ઇઅ રિતે થી બોઅદે હારીરિતે મેરે પોંઅચી ગીયે.
\c 28
\p \v 1 . જોવે આમા બોચી ગોયે,તોવે માલૂમ પોડયા કા ઓ ટાપુ માલ્ટા આખવામાય યૈહે.
\v 2 . ત્યાંના રોયનારા લોકહાય આમેવોય ખુબ મોઠી દયા કોયહી;કહાકા વોરહાત પોડલા લીધે ઠંડા આતા,ત્યાં હાટી આગ હિલગાળીને આમે બાદહાલ રોક્યા.
\v 3 . જોવે પાઉલાઈ લાકડીહી બાઆ આઇન આગીવોય થોવ્યા,તોવે યોક હાપડા હેકાઇન બારે નીગ્યા એન ત્યાં આરી ચોડળાઈ ગોયો.
\v 4 . જોવે ત્યાં રહેવાસી લોકહાય હાપડાલ ત્યાં આથા વોય વીટળાલા દેખ્યા,તોવે યોકમેકાલ આખ્યા, ‘હાચુલ ઈ માઆહું કોઓનારા હૈય કહાકા સમુદ્રા કોય બોચી ગોયે,તેરું ન્યાયાય જીવતા નાય રાઆ દેના.”
\v 5 . તોવે ત્યાય હાપડાલ આગીમાય ઝાટકી દેના,એન ત્યાલ કાઈ નાય જાયા.
\v 6 . પેન ત્યાં વોટ જોવા આતા કા તી હીજી જાય યા યોક યોક પોડીન મોય જાય,પેન જોવે ત્યે ખુબ વા લુંદુ એઈ રોયે એન ઓયા કા ત્યાં કાઈ જ નાય બીગડયાહા,તોવે પોતાનો મન બોદલીન આખ્યા, “ઈ તે કાદો દેવતા હૈય.”
\v 7 . ત્યાં જાગા આજુ બાજુ ત્યાં ટાપુ પુબ્લ્યા નાવનો મોઠો આધિકારી આતો ત્યાં જાગો આતો.ત્યાય ત્યાં ગોઓ લી જાઇના તીન દિંહીયે તાવ ગાવાર ચાકરી કોયી.
\v 8 . પુબ્લ્યૂ આબહો જોરાકોઈ એન આઁવ લોય કોય રોગી જાયો.તોવે પાઉલાય ત્યાં ગોઓ માય જાઇન પ્રાર્થના કોયી એન ત્યાં વોય આથ થોવીન ત્યાલ હારો કોયો.
\v 9 . જોવે ઓહડા ઓયા તોવે ત્યાં ટાપુ વોય રોઈનારે બાકિ બીમાર યેને એન હારે કોવામાય યેને.
\v 10 . ત્યાંહાય આમ્હે ખુબ આદર કોયો,જોવે આમા ચાલા લાગયા તોવે જી કાય આમે હાટી જરૂરી આતા,જહાજા વોય થોવી દેના.
\v 11 .તીન મોઈના પાસે આમા આલેકસાંદ્રીયા યોક જહાજ વોય ચાલી નીગ્યા,જી ત્યાં ટાપુ વોય જાડે બોઇ રોયા આતા,એન જ્યા ચિન્હા દિયોસ્કુરી આતા.
\v 12 . પાસે સુરાકુંસાસ સેઅરામાય જાયને આમા તીન દિહી હુંદુ રોયા.
\v 13 . તાને આમા ફીરીન રેગિયુંમ માય યેના;એન યોક દીહી પાસે દક્ષીણ માય હાવા ચાલી,તોવે આમા બીજે દિહી પુત્યેલી પોચ્યા.
\v 14 . તા આમ્હેલ બાઆહા મીડયા,એન ત્યા આખલ્યા વોય આમા તા સાત દિહી હુંદુ રોયા;એન યે રીતીકોય આમા રોમમાય ગોયે.
\v 15 . તાને આમેં બાતમી વોનાઈને બાહા આપિયસા યોક એન તીન – સરાઈ હુંદુ આમહેલ મિળા નીગી ગોયા જ્યાલ દેખીન પાઉલાય પરમેહે ધન્યવાદ કોયા એન હિંમત રાખી.
\v 16 . જોવે આમા રોમમાય પોચ્યે,તોવે પાઉલા યોક સૈનિકા આરી જો ત્યાં રાખવાલી કોરા આતે,યોખલા રોઈના આજ્ઞા મીળી.                                                                         
\v 17 . તીન દિહાકોય ત્યાય યહુદા મુખ્ય લોકહાલ હાદયા,એન જોવે ત્યે યોકઠે ઓયે તોવે ત્યાહાલ આખ્યા, “ઓ બાઆહા, માય પોતાના લોકહા વડીલહા વ્યવહારા વિરુદ્ધ માય કાઈ જ નાય કોયહા,તેરું બી બોન્દી બોનાડીન યરૂશલેમમાને રોમિય લોકહા આથા માય હોપી દેનહા.
\v 18 . ત્યાંહાય માન પારખીન છોડી દેના વિચાર્યા,કહાકા માઆ માય મરણા યોગ્ય કાહી જ દોષ નાય આતો.
\v 19 . પેન યહુદી લોક યા વિરુદ્ધ માય બોલા લાગ્યા,તોવે માન કેસરાવોય ન્યાય માગા પોડયા:ઈ નાય કા માન પોતાના લોકહાવોય દોષ લાગાડનો આતો. 
\v 20 . યા હાટી માય તુમ્હેલ હાદયા કા તુમ્હેલ મીળું એન ગોઠયા કોઉં; કહાકા ઇસ્રએલા આશા કોઈ આય યી હાકડી કોઈ બાઆદાઈ રોયહો.”
\v 21 . ત્યાંહાય ત્યાલ આખ્યા, “નાય આમ્હેય તો બારામાય યહુદીયાહા વોને કાગળા મીળી,એન નાય બાઆહા માને કાદાય યીને કાઈ આખ્યા એન એન નાય ખોટા આખ્યા.
\v 22 . પેન તોઓ વિચાર કાય હૈય ?તી આમા તોઓ દ્વારા વોનાયા માગજહે,કહાકા આમા જાઆત હે કા આખા જાગામાય યા બારાવોય વિરોધ માય ગોઠયો આખતે હૈ.
\v 23 . તોવે ત્યાંહાય ત્યાં હાટી યોક દીહી ઠોરવ્યો,એન કાહી લોક ત્યાં યોકઠા ઓયા,એન ત્યાં પરમેહેરા રાજયા સાક્ષી દેતા,એન મુસા નિયમશાસ્ત્ર એન ભવિષ્યવક્તા પુસ્તકા કોઈ ઈસુ વિષય માય હોમજાડીન હાકાડહે થી લેઈન વોખાતહે તાવ વોખાણતો રોયો.
\v 24 . તોવે કાહીલોકહાઈ તીં ગોઠહીલ માની લેદા,એન કાહીકાય વિશ્વાસ નાય કોયો.
\v 25 . જોવે ત્યે યોક મેકા આરી યોકઠે નાય ઓયે,તોવે પાઉલા ઈ ગોઠ આખ્યા વોય જાતે રોયે : “પવિત્ર આત્માય યશાયા ભવિષ્યવકતા દ્વારા તુમ્હે વડીલ હાલ ઠીક આખ્યા,
\v 26 .  ‘જાઇન ત્યાં લોકહાલ આખ્યા,કા વોનાતે રોહા, પેન નાય હોમજહા,એન દેખતે રોહા,પેન નાય હોમજાય;
\v 27 . કહાકા યા લોકહા મન મોઠો એન ત્યાંહા કાન ભારી ઓઈ ગોયહા,એન ત્યાંહાય પોતાના ડોળા બોદ કોયહા,ઓહડા નાય ઓરે કા ત્યે કોદહી ડોળા કોય એઈ એન કાનાકોય વોનાય એન મના કોય હોમજે એન ફિરે,એન આય ત્યાંહાલ હારો કોઉ.”
\v 28 . ત્યાં હાટી તુમા જાઆત હે કા પરમેહેરા યી ઉદ્વારા વારતા અન્યજાતિહા પાઆહી દોવાડહી,એન ત્યે વોનાઈ.”
\v 29 . જોવે ત્યાય ઈ આખ્યા તોવે યહુદી યોક મેકા આરી બોલાબોલી કોરા લાગ્યે એન તાને જાતે રોયે.
\v 30 . તો પુરા વોરહા પોતાના ભાડેવોય લેદલા ગોઓ માય રોયા,
\v 31 . એન જ્યા ત્યાંહી પાહી યેતહા,એન ત્યાં બાદહાલ મીળતા રોયા એન વોગાર રોકા – ટોકાકોય ખુબ પૂરે પૂરા હીંમતા કોય પરમેહેરા રાજયા પ્રચાર કોઓતો એન પ્રભુ ઈસુ મસીહી ગોઠયો હીકાડતો રિયો. 
