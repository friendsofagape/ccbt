\id ACT ACTS LAHULI Bible
\ide UTF-8
\rem Copyright Information: Creative Commons Attribution-ShareAlike 4.0 License
\h प्रेरित
\toc1 प्रेरिता तु कम
\toc2 प्रेरित
\mt1 ACTS
\mt1 प्रेरिता तु कम
\imt परिचय
\io1 प्रेतितातु कमो पाठी लूका रचित सुसमाचारो तुखा शुह दिऊ मुख्य उद्शेय दि कंड्रीमी शुह कि यीशुऊ तुहई कि (अनुयायीतु )चेलाज़ि छना पवित्र आत्माऊ अगुवाईरि, यीशु पाठी सुसमाचार ‘’यरूशलेम ऐ भत्ते यहूदिया ऐ सामरियारि, दंङ धरतिऊ कुणीरि तक’’(1:8) छना सुनातिर !दि मसीही आन्दोलनो विवरण शुह अंऊ यहूदी मीहतु बिचंङ शुरू शुई,दंङ बड़ेके भत्ते संसारो मीह्तु बिचंङ शुरू शुई,दंङ बड़ेके भत्ते संसारंङ मीह्तु विश्वास बणेके इलि l लेखके दि गप्पो पाठी ला ध्यान तहसी ततो कि दोऊ पड़ेकचा दोतिंङ ला विशवास शुचि इबि जुंस कि मसीही मीहरे रोमी साम्राज्यऊ थलजि इच्चा विद्रोही ऐ राजनेतिक शक्ति माहतोई,दंङ मसीही विशवास यहूदी तु धर्मो पूरा लाहचाड तोई l
\io1 प्रेरितातु कमो किताब षुमु हिस्सारि लेह तरपोंई, अंऊ रोज़े बणेचा ठहरीऊ पाठी कंबोतो l अंउर यीशु मसीहू सुसमाचार प्रचार लहसी तोत और कलीसियाऐ ला बड़ेकपी तोतोर:1)यीशु स्वर्गा इबिमी थल यरूशलेमरि मसीही आन्दोलनो शुरुआत:2)पलस्तीनरि ऐ ऊई ठहरीरि दिऊ प्रचार और 3)भूमध्य सागर ओ ऊई देशारि ऐ रोम तक दिऊ प्रचार l
\io1 प्रेरिता तु कमो इच्चा मुख्य विशेषता तोत कि पवित्र आत्माज़ि छना कम लहची l दू पिन्तेकुस्तओ ध्याडारिंङ यरूशलेमंङ ठ्रोका शुहसी विश्वासीतु टोइची इच्चा मोड़े सामर्थरंङ अन्दे,दंङ दि किताबारि कांहषी गप्पाऊ कलीसिया ऐ दोऊ अगुवातिंङ अम कंड्रा ऐ दोतिंङ सामर्थ रंड्रा l प्रेरितातु कमो दोर रांहषी महस उपदेश तुहई कि मसीही संदेशो सार कांहषी तोत, और दोरतिंङ कांहषी गप्पारे विशवासीतु जीवन ऐ कलीसियारि दोतु सहभगितारि दि संदेशो सामर्थ ला प्रगट शुवाह l
\iot रूप रेखा:
\io1 गवाहीऊ थलजि तेयारी 1:1 -26 1,
\io1 यीशुऊ थल मुक्को आज्ञा ऐ प्रतिज्ञा 1:1 -14 2,
\io1 यहूदाऊ उतराधिकारी 1:15 -26
\io1 यरुश्लेमंङ गवाही 2:1 -8:3
\io1 यहूदिया ऐ सामरियारि गवाही 8:4 -12:25
\io1 पोलुसो सेवाऊ कम 13:1 – 28:31 1,
\io1 पहला प्रचार-यात्रा 13:1 -14:28 2,
\io1 यरुश्लेमंङ ठ्रोका शुबी 15:1 -35 3,
\io1 दूसरा प्रचार-यात्रा 15:36 -18:22 4,
\io1 तीसरा प्रचार-यात्रा 18:23 -21:16 5,
\io1 यरूशलेम, केसरियारि रोमारि बंदी पोलुस 21:17 -28:31
\c 1
\s परिचय
\p
\v 1 हे थियुफिलु, गेह दि किताब मुंडो दुह भत्ते गप्पो थल चेसी शुगा आंऊँ येशु जी तुही मुखंङज़ि ऐ लहज़ी ऐ सिखासी लहकी तोई,
\v 2 दू धियाड़ा तचे अपेल तचे दोई दू प्रेरितिङ अतिंङ दोई चुनेकी तोई पवित्रात्मो साते आज्ञा रे तोरींङखा अचा मेहलू l
\v 3 दोई दुख उठाचिम थल महस सबूत रंङ एनाबी दोतिंङ षिङी कंङतो, दंङ जुड़ निज़ा ध्याडा तचे दोतिंङ तंङफी l
\v 4 दंङ दोतंङ साथे दोए दोतिंङ आज्ञा रेंई, ‘’यरूशलेम थाछोड़ेक्तुंई, पर बाहू दू प्रतिज्ञाओ पूरे शुबीमी इंतज़ार लोहु, अतु चर्चा केहची गिऊ दोरची रेड्री शू l
\v 5 छारिंङ कुचे यूहन्नाज़ि ता तिहरिंङ बपतिस्मा रन्दो पर थोड़े ध्याड़ो थल केरे पवित्र आत्माचि, बपतिस्मा खोकसोतो l’’
\s यीशु स्वर्गो हका इबी
\p
\v 6 दंङ दोचि ठ्रोका शुचे दोबी रूहकातोर, '' हे प्रभु, छिह कई दिह मुक्का इस्राइलओ राज्य हका लोहतो?’’
\v 7 दोई दोतिंङ कुहतो, ''दुह मुक्का या दू युगो पता लेहपचिम, अरि बाहज़ि एनो अधिकारंङ तहतो केहतु कम मशत l
\v 8 दंङ अपेल पवित्र आत्मा केहतु टोहकठे अपतो केहची सामर्थ खोकपोंई; दंङ यरूशलेम ऐ भत्ते यहूदिया ऐ समरियारि, दंङ दि धरतीऊ कुंणी तक केरे गिऊ गवाह षोंई l''
\v 9 दि कुट्रा थल तंङशे- तंङशे तोहरिंङखा अच्चा इली, दंङ डुहज़ि दोबी दोतु टिरो तुहईज़ि प्याके केरी l
\v 10 दोऊ इली थल अपेल दोर खेका खंड्रातेर, दंङ खांई, जुट गङमी छंङसे खमजेर लेहके दोतु कछंङ अंजे खड़े शुचे इलिरे,
\v 11 दंङ दोतंङ साथे कुहतो, ''हे गलीली गङमिरे, केरे छिले खड़े शुचे सर्गो हका खंड्री लेहकी तोतोंई? दिह यीशु, अरि केहतु तुहईसी स्वर्गो हका अच्चा इली, छना केहची दुह स्वर्गो हका इबी तंङरि ध्वाए दू यहचा अपतो l''
\s मतियाहबि यहूदाऊ ठहरी खोखसी
\p
\v 12 दंङ दोरे जेतून मिनदू गोह टोहकठे अंऊ यरुश्लेमो कछंङ तोई सब्तो ध्याड़ो कछंङ तोई यरूशलेमो हका अतिरे l
\v 13 अपेहल दोरे दोहर पिचे इलिरे दंङ दुह ठारिंङ दोहर इलिरे अंउर, पतरस ऐ युहन्ना ऐ याकूब दंङ अन्द्रियास ऐ फिलिपुसे ऐ थोमा ऐ बरततमे ऐ मति ऐ ह्लफईऊ योह याकूब ऐ शमोन जेलोतेसऐ याकूबो योह यहूदा बंङजाहतेर l
\v 14 दोरे भत्ते महस मेचिमीतंङ यीशु याह मरियम ऐ दोऊ नवातंङ इच्चा ध्यानंङ शुचे प्रार्थनारिंङ लेहकी तोहइरे l
\p
\v 15 दुह ऐ ध्याडारिंङ पतरस नवातुविचंङ अरि राहऊ निजो लगभग तोहइरे, खड़े शुचे कुट्री लेहतिर,
\v 16 ‘‘हे न्वाहरे, कि जरूरी तोहई कि पवित्र शास्त्रो चेहसी पूरे शोतो अंऊ पवित्र आत्माज़ि दाउदो आहज़ि यहूदो पाठी,अरि यीशुबि चुमज़ि लाहज़ातु अगुवा तोहई तुहइसे कुहषी तोहई l
\v 17 छना कुचे दुह ताह हेन्दु बिचंङज़ि तोहई, दंङ सेवकाईरिंङ सामी तोहई l
\v 18 (दंङ दोई अधर्मो कमाई दोरची इच्चा रीह चुमरी, दंङ पुन्जो भारे द्चे इली दोऊ खोक ग्वाशे इली दोऊ भत्ते चिरी हुंचा इली l
\v 19 दिह गप्पा यारुश्लेमरी भत्ते बंङज़ा दोची ञैये केइर देर तचेक दू रीहऊ मिन दोतु भाषारिंङ ‘हकलदमा’मतलब दू रीहऊ मिन ‘शुईऊ रीह चकसा इली’l)
\v 20 भजन संहिता री चेहसी तोह, ‘दोऊ घरबार उजड़ेकफ़ी जुंस’, ‘दंङ दोरतींङ अरला बसेफ़ी मेस दोऊ ठारी उहइचि रेंजा शोतो’l
\p
\v 21 झांह लेह अंयो ध्याडा ताचे प्रभु यीशु येतंग साते अपा इय्वा-लहते छना कुईन सता युहन्नाऊ l बप्तिस्मा (पानी में डुबकी लगाना )ऊ दोरची बे दोऊ हेन्द्ग खेइका इल्दा तचे अंऊ मीहरे बराबर हेन्द्ङ साते तोइरे l
\v 22 ठीक शोतो कि दोतु बिचंङ इच्चा मीह हेन्द्ग साते षिङी इबिमी गवाह शुचे योतो l’’
\v 23 दंङ दोचि झुठ खड़े लहरिरे,इच्चा युसूफ अतिंङ बर-सबा कुट्रातेर, दोऊ अई मिन युसतुस तोहई, अई मतियाह तोहई l
\v 24 दंङ दिह प्रार्थना लाहरिरे, ‘’हे प्रभु, कांह अची भतेतु सेहमो पाठी ञेएना,दिह कंडू कि दिकुतु बिचंङज़ि अंहउसंङ शता लाहतन,
\v 25 कि दोई दुह सेवकाई ऐ प्रेरिताईऊ ठारी लहपोतो,अंऊ यहूदा केहट्रा एनो ठारिंङ अहच्चा इलजा l’’
\v 26 दंङ दोचि दोतु थल्जी पोगडा केहडिरे,दंङ दुह मतियाहऊ मिनज़ी हुनज़िरी दंङ दुह सेईदि प्रेरितो बिचंङज़ि शुई l
\c 2
\s पवित्र आत्माओं तक्सी
\p
\v 1 अपेहल पिन्तकुस्तो ध्याडा अति दंङ दोरे भत्ते इच्चा ठारिंङ ठ्रोका तोहइरे l
\v 2 अचानक सर्गोङज़ि इच्चा भम्बुटो चाला हुन्ज़िरी,दोई कुचे भत्ते घरबार अंउर दोरे तोहइरे तुहरसा इली,
\v 3 दंङ दोतिंङ मेहऊ ठ्रोह गिहठा तंङफी लेहती दंङ दोतु बिचंङज़ि भत्तेतु दोर अति l
\v 4 दोरे भत्ते पवित्र आत्माज़ि पिहङषा इलिरे, दंङ छना,छना आत्माज़ि कुट्रिमी सामर्थ रणी दोरे उहई-उहई भाषा कुट्री लेहतिरे l
\p
\v 5 सर्गो लेहसीऊ हर इच्चा जाति विचंङज़ि भक्त यहुदिरे यरुश्लेमंङ बंहज़ातेर l
\v 6 अपेहल दिह चाला शुइता भीड़ ठ्रोका शुचे इलिरे मीहरे बेऐ इलिरे,छना कुचे हर इदिबी चेहसाते दोरे दोऊऐ भाषारिंङ कुट्रातोर l
\v 7 दोरे भत्ते ठट शुचे कुट्री लेहतिरे कि भत्ते गलीलीरे मशुरेआ?
\v 8 दंङ छना हेन्दु बिचंङज़ि भत्तेतिंङ एनातु-एनातु ठ्रोह रेड्री लेह्की तोह?
\v 9 ङेरे अरि पारथी ऐ मेदी ऐ एलामी ऐ मिसुपुतामिया ऐ यहूदिया ऐ कपुदुकिया ऐ पुन्तुस ऐ आसिया ऐ,
\v 10 फ्रुगिया ऐ पमफुलिया ऐ मिसर ऐ लिबुआ देश अरि कुरेनेऊ कछंङ तोह,दिह देशातु बंङजारे रोमंङ बंहङजारे यानि यहूदी ऐ यहूदी विश्वास घ्राह्करे क्रेति ऐ अरबीला तोहतोंई,
\v 11 पर अहम्मो - अहम्मो भाषारिंङ दोतु दोहरचि परमेश्वरो मोह्ड़े-मोह्ड़े काहमो गप्पारे रेड्रातंई l’’
\v 12 दंङ दोरे ठट शुचे इलिरे दंङ वैऐ इपि अईदिरंङ कुट्री लेहतिरे, ‘’दिह छ्हि शुबी लेहकी तोह?’’
\v 13 पर उहईचि ठठा लेह कुडिरे, ‘’दोरे ताह खरकोई सरो क्योहशी शुरे l’’
\s पतरसो भाषण
\p
\v 14 दंङ पतरस दुह तंङ खड़े शुई दंङ रंगी सगचि कुट्री लेहती, ‘’हे यहुदिरे ऐ यरुश्लेमंङ बहङजारे, दिह ञेऐ केहई ऐ, गिऊ गप्पारे रेड्रुई l
\v 15 छना केहची चेहचातंई, दिरे मीहरे क्योहशी माहशुरे, छना कुचे अईता मुंजे ऐ शु l
\v 16 पर दिह दुह गप्पा शुह, अंऊ योएल भविष्यकंड्राचि कुहषी तोई:
\p
\v 17 ‘परमेश्वरे कुट्रा, अंन्तो ध्याड़ारिंङ ध्याऐ शोतो कि गेह घेंङौ आत्मा भत्ते मीहतु अन्दरेग केह ओग दंङ केहतु योहरे ऐ मिओचि भविष्यवाणी लोहऔर, केहतु छोकराचि दर्शन खमोर, दंङ केहतु सेंहणाचि मंहङ खमोर l
\v 18 बल्कि गेह घेंङौ दास ऐ दासी तु [परगर ] टोहकठे लाह दुह ध्याडारिंङ घेंङौ आत्माज़ि रमोग, दंङ दोचि भविष्यवाणी लोहओर l
\v 19 दंङ गेह खेहसी सर्गङज़ि अदभुत काहम ऐ योंहङ धरतींङ निशानी मतलब मेहऐ टुहऊ बदड कमबोग l
\v 20 प्रभु मोह्ड़े ऐ तेजो अपिबे तुहई ऐके हञार लचंङ शुहईऊ घाडे शुचे योतो l
\v 21 दंङ अचिला प्रभु मिन लेहपति उद्धार खोकपोतो l’
\p
\v 22 ‘’हे इस्राइलिरे दिह गप्पारे रेड्रुई:यीशु नासरी इच्चा मीह तोहई अतु परमेश्वरो तरफे शुबिमी सबूत दोऊ समर्थो काहमरे ए ठट शुबिमी काहमरे निशानीज़ि प्रगट तोहतोर [तंङफातोर ] अंऊ परमेश्वरे केहतु बिचंङ दोऊ दोहरचि लेह कंजातो अंऊ केहचि केहनिजऐ ञेई l
\v 23 दुहऐ यीशुबी,अरि परमेश्वरो योजना ऐ तुहई ऐ कुहषी गप्पातु हिसाबे चुहमसिरि केहची अधर्मीतु गुहड़चि क्रूसङ चहढा के सचे चाहरती,l
\v 24 पर दोबी ऐ परमेश्वरो सिईमी बन्धने छुड़ाके षिङमी लेह केहरी;छना कुचे दिह शुबिमी ऐ मतोहई कि दुह सिईमी वशारिंङ बहङजंङ l
\v 25 छना कुचे दाऊदे दोऊ पाठी कुट्रा,
\p ‘गेह प्रभु बि हमेशा घेंङौ तुहइसी तंङफातग छना कुचे दुह गिऊ सुचंङ पले तोह, ताकि गेह देखा नोखा मशोग l
\v 26 दिऊ थल्जी गिऊ सेहम राजि श्वा, गिऊ लेह मगन श्वा; देर तचेक गिऊ फुकला आहसारिंङ वणेके बंङज़ोतो,
\v 27 छना कुचे केई गिऊ जाहन अधोलोकंङ नरकंङ वंङज़ी माहरमोन; माह केन्हो पवित्र मीहबि सुहफी रमोन l
\v 28 केई गिहबी जीवनो अम कंज़ातन; केई केन्हे दर्शनो गिहबी खुशीज़ि पिङमोहन l’
\p
\v 29 ‘’हे न्वारे,गेह कुलपति दाऊदो पाठी गेह केतंङ साथे याहबरंङ साथे क्वातग कि दू ता सिए इलि और पथेके ला केहरी और दोउ कब्र हेंदु बिचंङ तोग तचे तो l
\v 30 दू भविष्यद्वक्ता तोई,दोई ञेचते की परमेश्वरे गेरङ साते कसम लह्सी तो की गे कनु वंशो दोरची इच्चा मिह भी सिहासन रामोग;
\v 31 दोई शुची गप्पो थ्ल्ज़ी तुई ए खांए मसिऊ श्रींङी शुबीमी बारे भविष्य्बानी लहते की दोउ प्राण अदोलोकङ मा बंङजतो और दोउ फुक ला मा तर्केक्प्तो l
\v 32 दी ए यीशु भी परमेश्वरे श्रींङी लहरी, अतु गवाह हेनर तोतोई l
\v 33 दियां ठ्रोह परमेश्वरो दोरची मोह्ड़े पद लेहपसा,और बाऊ दोरची पवित्रतामा लह्प्चे अतु प्रतिज्ञा लह्सी तोई,दोई दी रें चरती अंऊँ केह्ची खंड्रातांई ए रेड्रातांईl
\v 34 छना कुई सा ता दाउद ऐना ता स्वर्गङ मेहली; पर दोई कूवा,
\p ”प्रभु ज़ि गिउ प्रभु रंङ साते कुई, गिउ सुचंङ हासी बंङजू,
\v 35 अपेल तचे की गे कनु बेरी तिङ कनु कोंजो पोयंङ मा केयोग l
\v 36 दंङ हेन्देग इस्राइलो घराना निश्चित रूपङ दी ञे केयो परमेश्वरे दू येशु भी अतिङ कह्ची क्रूसो टोइची केहरी, प्रभु भी ठहराती और मसिह भी l’’
\p
\v 37 दंङ रेड्रा दोतु सेम तिरसा इली, और दुरे पतरस और उई चेला तिङ रूह्कती लेहती,’’हे नवारे हेन्ज़ी छि लहंई?”
\v 38 पतरसे दोरंङ साते कुतोह,” सेम यह्दुनी, और कहतु बिचंङ ज़ि हर इच्चा एनो-एनो पापो क्षमो थ्ल्ज़ी येशु मसिउ मिन ज़ि बप्तिस्मा लेहप्चुई; दङ केतींङ पवित्रात्मा खोक्स्तो l
\v 39 छना कुई स ता दी प्रतिज्ञा केतीङ ए केहतु कटु तू टोइची, और दू भ्हते तिङ अंऊँ ओई-ओई बंङजा तो अतिंङ हेंदु परमेश्वर एनो कछंङ बुलाप्तो l’’
\v 40 दोई उई ला गवाही रें दोतीङ समजती की दी डेहरे जातिऊ दोरची बचेके बंङजुई l
\v 41 दंङ अची दोतू वचन स्वीकार लहरी दोची बप्तिस्मा लह्प्ती; और दू धियाडा रिङ श्रमु हजार मिह दोतंङ साते शुचे इलीl
\v 42 और दुरे प्रेरितों दोरची शिक्षा लह्प्ची,संगती लहज़ी,और रोटी तक्ची,और प्रार्थना लह्ज़िमी थ्ल्ज़ी लोलिन शुचे इली l
\s विश्वासी तु संगति
\p
\v 43 दंङ भ्हते मिह्तु टोइची बेधह अचा अति,और मह्स अदभुत कम ए चिन्ह प्रेरितों दोरची प्रगट श्वातेर l
\v 44 और भ्हते विश्वास लहजा दुरे ठ्रोका बंङजते, और दोतु भ्हते चीज़ ला बिचंङ तोईl
\v 45 दुरे एनो सम्पति ए सामान लहङे-लहङे अतिङ ज़रूरत श्वा ते दोतींङ रे चर्चातेर l
\v 46 दुरे हर धियाडा मंदिरङ ठ्रोका शुचातेर, दङ चूं -चूंङ रोटी थक्चे ख़ुशी ए सेमो सिधाई ज़ि बगत ज़ोअते,
\v 47 और परमेश्वरो स्तुति लह्ज्ते, और भ्हते मिह रे खुश तोई:और अतिङ उद्धार खोक्स्ते,दोतीङ प्रभु हर दिन दोतु अन्द्रेग ठ्रोका लओहा लाहतेl
\c 3
\s लड़े भिखारीओ चंगा शुबी
\p
\v 1 पतरस ऐ यूहन्ना षुमु पहरंङ प्रार्थनाऊ मुक्कारिंङ मन्दिरंङ इबि लेह्की तोइरे l
\v 2 दंङ मीहरे इच्चा मीह अंऊ जन्म बे लटे तोई शिचिह लेह्की तोइरे, अंऊ दिबी दोर हर ध्याडारिंङ मन्दिरो दू पेतंङ अंऊ सलटे कुट्रातोर, बेठागी केट्रा तोइरे कि दू मन्दिरंङ इलज़ा दोतु दोरची भीख पेट्राते l
\v 3 अंऊ मुक्का दोई पतरसो ऐ यूहन्नाबि मन्दिरंङ इबि खंई, तोह दोई भीख पैट्री l
\v 4 पतरस ऐ यूहन्ना रंङ साथे दोऊ हखा ध्यान रंङ साथे खंई ते कुई, ‘’ञेतु हखा खंऊ l’’
\v 5 थल मुखंङ दोई दोतंङ साथे दोऊ हखा ध्यान रंङ साथे खंई ते कुई, ‘’दोतु हखा खंऊ l’’
\p
\v 6 दंङ दोहथर पतरस ऐ कुई, ‘मूल ऐ ज़ा ता गिऊ दोर मद, पर अंऊ गिऊ दोर तोत दू कनिंङ रमोग; यीशु मसीह नासरी मिनदंङ ज़ो l’’
\v 7 दंङ दोई दोऊ सुचंङ गुड़ चुमनी ते दू खड़े लहरी, दंङ दू दोहथर दोऊ कोंज़ादिंङ ऐनो पुशुटू भारे दहचि इली l
\v 8 दंङ दोहथर ऐ खड़े शुचि ऐ देखा, नोखा ज़ोज़ी लेहती; दंङ ज़ोवा ऐ छाव,ऐ परमेश्वरो स्तुति लचाह ते दोतंङ साथे मन्दिरंङ इलि l
\v 9 भत्ते मीहचि दोबी ज़ोज़ि ऐ छाव, ऐ परमेश्वरो स्तुति लचिह खंईते,
\v 10 दू सेहशी केहरी कि दू ऐ शू अंऊ मन्दिरंङ ‘सलटे’ पेतंङ टोइची बंङज़ा ते भीख पेट्रा लचाह तोई, दंङ दू घटना दोरंङ साथे शुचा ते दोरे महस हेरान शुचि तोइर l
\s मन्दिरंङ पतरसो उपदेश
\p
\v 11 अंऊ मुक्का दू पतरस ऐ यूहन्ना गुड़ चुमज़ा ते बंङज़ा तोई तो भत्ते मीहरे महसे हेरान शुचि ते दू सुलेमानो ओसारे हखा दोतु कछंङ ज़रकारांड्रा अतिरे l
\v 12 दि खंई ते पतरसे मीहतंङ साथे कुई, ‘‘हे इस्त्राएलियो, केर दि मीहू टोइची छिल्ले हेरान लचाह तोनि, दंङ ञेतु हखा छिल्ले ध्या ठ्रोह खंड्री लेहकी तोई कि ञेचि ऐ घेंङौ सामर्थ ऐ भक्ति रंङ साथे दि देखा नोखा ज़ोज़िम जोगे बड़ेकी केहरिन l
\v 13 अब्राहम ऐ इसहाक ऐ याकूबो परमेश्वर ञेतु बा, मेमेतु परमेश्वरे ऐनो सेवक यीशु महिमा लहरी, अपि केचिह चुमज़ी लेह केहरिन,दंङ अंऊ मुक्का पिलातुस दू छोड़ेगी केट्रीम विचार लहरी l
\v 14 तो केचिह दू ऐ धर्मीऊ इंकार लहरिन दंङ विनती लहरिन कि इच्चा हत्यारा केहतु थलजि छोड़ेगी केचिह l
\v 15 दंङ केचिह जीवनो कर्ता सचिह चरतिन, अपि परमेशवरो सिऊ दोतु बिचंङ षिङी लहरी; दंङ दि गप्पा ञेर गवाह तोंई l
\v 16 दंङ दोऊ ऐ मिनदंङ ज़ि दू विश्वासो दोरची अंऊ दोऊ मिन्दू टोइची तोत दि मीहबि अपि केहची खंड्रातोनि ऐ सेहचा तोनि ला सामर्थ रें केहरी, दू ऐ विशवास रंङ अंऊ दोऊ दोरची तोत; दि केहतु भत्ते दू तुइज़ि बिलकुल भला-चंगा लेह केहशी तोत l
\p
\v 17 ‘’हेन्तेग हे न्वारे, गेह ञेचातग कि दि कम केहची अज्ञानतारि लहरिन, दंङ ध्वाए ऐ केहतु अधिकारीयोंज़ि ला लहरिर l
\v 18 पर अंऊ गप्पारे परमेश्वरे भत्ते भविष्यवक्ता मुख बे तुई कंङी केहशी तोई, कि दोऊ मसीह दुःख उठापोतो, दोरे दोई दि रीतिरंङ साथे पूरा लोहतो l
\v 19 ध्या लेह सेहम याहदूंई ऐ यचाह अतांई कि केहतु पाप मिटागी केहशी जुंस, अंऊदिरंङ प्रभु तुइज़ि खड़े बंङज़ि ध्याडा अपतो l
\v 20 दंङ दोई यीशु चरपोदो अंऊ केहतु थलजि तुई ऐ मसीह ठहराइगी केहशी तोत l
\v 21 दंङ जरूरी तोत कि दू स्वर्गरिंङ दू मुक्का तचे बंङज़ी तोत अंऊ मुक्का तचेग कि दू भत्ते गप्पो सुधार लेह माह केहू अंऊ दिऊ गप्पा प्राचीन काल बे परमेश्वरे ऐनो पवित्र भविष्यवक्तातिंङ साथे लहसी तोत l
\v 22 छना कि मूसा कुई, ‘प्रभु परमेश्वर केहतु न्वारे तु बिचंङ केहतु थलजि गिऊ ठ्रोह इच्चा भविष्यवक्ता उठापोतो, अंऊ छिल्ल दोई केतंङ साथे कुहषी तोह कि दोऊ ऐ रेड्रोई l
\v 23 पर हर इच्चा मीह अंऊ दू भविष्यवक्तातु माह रेड्रोई मीहतु बिचंङ नष्ट लेह केहूरे l’’
\v 24 दंङ शमुएलो दोरची लेहपची दोऊ थल अंज़ा दोरे तचे अंयो भविष्यवक्ताज़ि कुट्रातेर दू भत्तेज़ि दि ध्याड़ो सन्देश रांहषी तातोर l
\v 25 दंङ केर भविष्यवक्तातु ओलाद ऐ दू वाचाऊ हिस्सादार शुबी जूंस, अंऊ परमेश्वरे केहतु बाह-मेमेतंङ साथे छुहसी तोंई अंऊ मुक्का दोई अब्राहम साथे कुई, ‘कनु वंश दोरची धरतिऊ भत्ते घराना आशीष खोखपोरे l’
\v 26 परमेश्वरो एनो सेवक उठागी ते तुई केहतु चरति, कि केहतु बिचंङ हर इच्चा बि दोऊ बुराईयों दोरची किरचिमी ऐ आशिष रमदो l
\c 4
\s महासभाओ तुईजी पतरस ऐ यूहन्ना
\p
\v 1 अंऊ मुक्का दोरे मीहतंङ साथे दि कुट्री लेहकी तोइर, तो याजक ऐ मन्दिरो सरदार सिपाही सदुकी दोतु कछंङ अतिरे l
\v 2 दंङ दि गप्पो रंङ साथे महसे रोहष रंङ साथे तोइर कि दोरे मीहतिंङ सिखाईचा तोइरे दंङ यीशु उदाहरण रें सिऊ दोतु षिङी इबि ऐ प्रचार लचाह तोइर l
\v 3 दंङ दोचि दोरे चुमसी ते उईरा ध्याड़ा तचे हवालतारिंङ तरिर, छ्नाकुचे शिनाज शुचि इलजि तोई l
\v 4 पर वचन रेड्रा दोतु बिचंङ महसेज़ि विशवास लहरिर दंङ दोतु गिनती ङा हज़ार गंङमी तु लगभग शुचि इलि l
\p
\v 5 दंङ झुट ध्याडारिंङ ध्या शुई कि दोतु अधिकारी सेंहणा मीहरे शास्त्री यरूशलेमरि ठ्रोका शुइरे l
\v 6 महायाजक हन्ना, केफ़ा यूहन्ना, सिकंदर ऊई अंयो ला महायाजको घरानाऊ तोइरे भत्ते यरूशलेम ठ्रोका शुइरे l
\v 7 दंङ दोरे दोतिंङ बिचंङ खड़े लचिह ते रूह्क्ची लेहतिर कि केहची दि काम अतु सामर्थ रंङ साथे ऐ अतु मिनदंङ साथे लहसी तोत l
\v 8 दोहथर पतरसे पवित्र आत्मा रंङ परिपूर्ण शुचि ते दोतंङ साथे कुई,
\v 9 ‘’हे मीहतु, सरदारो ऐ सेंहणा मीहरे, दि कमज़ोर मीहतंङ साथे अंऊ भलाई लेह केहशी तोत, तोग हेन्दु दोरची दोऊ बारे पूछ ताछ लेह केहची ता कि दि मीह छन्ना ठीक शुई l
\v 10 तो केर भत्ते ऐ भत्ते इस्राइली मीहरे ञेई केहनी कि यीशु मसीह नासरीऊ मिन्दा साथे अपि केहची क्रूसो टोइच चड़ाईगी, और परमेश्वरे सिऊ दोतु बिचंङ षिङी लहरी, दि मीह केहतु तुइज़ि भला चंगा खड़े तोत l
\v 11 दंङ दि दू हे रहघ शुह अपि केहची राजमिस्त्रीज़ि निक्कमा ञेरिर दंङ दू रह्घ शुचि इली पर दू ता कुणीऊ रह्घ बड़ेति l
\v 12 दंङ अतुआ ऊई दिऊ दोरची उद्धार मत, छना कुईन सता स्वर्ग योंहने मीहतिंङ ऊई अंऊ मिन माह रांहषी तोई अतु दोरची हेनाचि उद्धार खोखसी तरपोनि l’’
\p
\v 13 अंऊ मुक्का दोचि पतरस ऐ यूहन्नाऊ याहब खंईर, दंङ दि ञेरिर कि दिरे अनपढ़ ऐ साधारण मीहरे तोइरे, दंङ हेरान शुइरे; दंङ दोचि ञेरिर कि दिरे यीशु रंङ साथे बंङज़ा शुरे l
\v 14 दू मीहबी अंऊ ठीक शुचि तोई, दोतंङ साथे खड़े खइते, दोरे विरोधितिंङ छिल्ला कुट्री मरतिरे l
\v 15 पर दोति सभा धकते इबिमी आज्ञा रेइते, दोरे ऐनातु बिचंङ विचार लेह लेहतिरl
\v 16 ‘’ हेनाचि दि मीहतंङ साथे छिह लेह? छना कुचे यरुश्लेमो भत्ते बंङज़ा दोतु टोइच प्रगट तोत कि दितु दोरची इच्चा पक्का निशान हेरानो कम शुचि तोत; हेन्जी दोऊ इंकार लेह मरपोंई l
\v 17 पर ध्या लेह कि दि गप्पा मीहतु बिचंङ महसे बिंङी इबि मेस, हेन्जी दोरे धमकाए पोनी कि दोरे दि मिन्दा साथे यचाह अरिया मीह रंङ साथे गप्पा थालंही l’’
\v 18 दंङ दोहथर दोरे बुलाति ऐ आज्ञा रें ते दि कुई, ‘’यीशु मिन्दंङ साथे छल्ले था कंड्रुई l’’
\v 19 दंङ पतरसे ऐ यूहन्ना ई दोति दोहथर ऐ जबाब रंई, ‘’केहची ऐ गिऊ फ़ेसला लंही छि दि परमेश्वरो कछंङ रूठे शोतो कि हेनर परमेश्वरो गप्पा बे मोड़े केहतु गप्पा मानेकपोंई l
\v 20 छना कुचे दि तो ञेतु दोरची शुबी मरपोतो कि अंऊ ञेचि खंईन ता ऐ थक्सी तोत, दू कुईगा l’’
\v 21 दंङ दोहथर दोचि दोरे ऊई धमकागी ते छोड़ेगी केरिर,छना कुईन सता मीहचि लहची दोति सज़ा रंड्री अंऊला माह खोखसिरी,ध्या लेह कि अंऊ घटना शुचि तोई दोऊ लहची भत्ते मीहरे परमेश्वरो बड़ाई लचाह तोइर l
\v 22 दंङ दू मीहरे, अंऊ दिऊ टोइची दि ठीक लह्चिम हेरानी ऊ कम शुचि तोई, दोऊ उम्र निज़ह साल बे महस सालो तोई l
\s विशवासी तु प्रार्थना
\p
\v 23 दंङ दोरे एनातु साथी तु कछंङ अतिर,दंङ अंऊ छिल्ल प्रधानयाजक,ऐ सेंहणा ज़ि दोतंङ साथे कुहषी तोई, दोतिंङ सुनागी चरतिर l
\v 24 दि थ्क्शी ते दोचि इच्चा शुचि ते ज़ोरे हाउश रें परमेश्वर रंङ साथे कुईर,‘’हे स्वामी, का दू ऐ शुना अचि स्वर्ग ऐ धरती ऐ समुंद्र ऐ अंऊ छिल्ल दोतु बिचंङ तोत बड़ातिन l
\v 25 कई पवित्र आत्माऊ दोरची केनो सेवक ञेतु बाह दाउदो मुखा दोरची कुईन,
\p ‘’ऊई जातितु रोहष छिल्ल तोत? देश, देशो मीहची छिल्ल गप्पारे सोचेतिर?
\v 26 प्रभु ऐ दोऊ मसीह विरोधरिंङ धरतिऊ राजा खड़े शुइरे; दंङ हाकिम इच्चा साथे ठ्रोका शुचि इलिर,
\v 27 छना कुईन सता हेल्ले कनु सेवक यीशु विरोधरिंङ अतु कई अभिषेक लहरिन, हेरोदेस ऐ पनित्युस पिलातुस ला ऊई जाति तु इस्राइलीयोतु साथे दि नगररंङ ठ्रोका शुइरे l
\v 28 कि अंऊ छिल्ल तुई बे केनो सामर्थ ऐ मति रंङ साथे ठहरेसी तोई दू ऐ लंही l
\v 29 हेन्ते दोतु धमकी हे प्रभु दोतु धमकी खंडू; दंङ केनो दासा बि वरदान रंऊ कि कनु वचन मोड़े याहबरंङ साथे सुनाएपोर l
\v 30 चंगा लह्चिम थलजि का केनो गुड़ बड़ातु कि चिन्ह ऐ अदभुत कम कनु पवित्र सेवक यीशु मिन्दा साथे लंही जुंस l’’
\v 31 अंऊ मुक्का दोरे प्रार्थना लेह केरिर, तो दू ठहारिंङ अंऊर दोर ठ्रोका तोइर तुरल्जी इली, दंङ दोरे भत्ते पवित्र आत्मा रंङ साथे परिपूर्ण शुचि इलिर, और परमेश्वरो वचनो हियाब रंङ साथे सुनाईची लेहतिर l
\p
\v 32 विशवास लचाह दोतु मण्डली इच्चा चित ऐ इच्चा सेहमो तोई, देर तचे कि अरिला ऐनो टंगा डबा ऐनो माह कुट्रातोई, पर भत्ते धिर सांझेदार तोई l
\v 33 प्रेरित मोड़े सामर्थ रंङ साथे प्रभु यीशु षिङी अचिमी गवाही रांड्रा बंङज़िरी और दोतु भत्ते टोइच मोड़े अनुग्रह तोई l
\v 34 दंङ दोतु बिचंङ अरिला दरिद्र ऐ गरीब माहतोई, छना कुईन सता अतुला ज़मीन ऐ घरबार तोई, दोरे ज़मीन ऐ घरबार लंङी ते लांसिह दू चीजो मूल हापि ऐ अंउर दू प्रेरितो दू कोन्जो टोइच केट्रा तोइर,
\v 35 दंङ छना अतिंङ ज़रूरत शुचिह तोई, दोऊ हिसाबे हर इच्चा बि फाई केट्रा तोइरे l
\p
\v 36 यूसुफ मिन्दा साईप्रस इच्चा लेवी तोई अतु मिन प्रेरिता ज़ि बरनवास [ छना शान्ति ऊ योह ] केशीह तोई l
\v 37 दोऊ थोड़े ज़मीन तोई, अंऊ दू दोई लंङी केहरी, ज़मीन लांहसी, डबाह हंजी ते प्रेरितो कोन्जो टोइच केहची केहरी l
\c 5
\s हनन्याह ऐ सफीरा
\p
\v 1 हनन्याह मिनदंङ इच्चा मीह ऐ दोऊ मेचा, सफीरा थोड़े अरे ज़मीन लंङदि l
\v 2 दंङ दोऊ लहस दोरची थोड़ेअर बंङज़ि रेंईर; दंङ दि गप्पा दोऊ मेचा ला ञेचाते, और दोऊ इच्चा भाग हंजी ते प्रेरिता तु तुइज़ि केहची केरिर l
\v 3 पतरसे कुई, ‘’हे हनन्याह l शेताने कनु सेहमरिंङ दि गप्पा छिल्ले केहरिन कि क पवित्र आत्मा रंङ साथे हप्सी कोन, दंङ ज़मीनों लहसो दोरची थोड़े और बचागी तऊन?
\v 4 अंऊ मुक्का तचे दू कनु दोर बंङज़िरी, छि कनु माह तोई? दंङ अंऊ मुक्का लंङसा इली तो छि कनु वशारिंङ माहतोई? केई दि गप्पा केनो सेहमरिंङ ध्या ठ्रोह लचिहम विचार छिल्ले लहरिन? कांह मीहतंङ साथे माह, पर परमेश्वरंङ साथे हप्सी कुट्री मरतिर l’’
\v 5 दंङ दि गप्पारे रेड्रा कि हनन्याह द्चिह इली और प्राण ऐ छोड़ेगी चरति, दंङ भत्ते दोतु टोइच मोड़े बेद केशाह इलि l
\v 6 दंङ दोहथर जवान अचा ते दोऊ लाश खमज़ेतु बिचंङ ज़िलदिर ऐ धकते शिली ते फथेगी चरतिर l
\v 7 लगभग षुमु घंटाऊ थल दोऊ मेचा, दि घटनाऊ बारे छिल्ल माह ञेयाते, कछंङ अति l
\v 8 दंङ दोहथर पतरसे दोरंङ कुई, गेहबी कांड्रु छि केहची दू ज़मीन धोरिंङ ऐ लंङसिह तोई?दोई कुई,ऐ धोरिंङ ऐ l’’
\v 9 पतरसे दोरंङ साथे कुई,‘’दि छि गप्पा शुह कि झुलोह प्रभु आत्मा परीक्षा लेहपचिमी थलजि ऐखा लहरी?खंडू कनु गक्सो फथेक्सा दोरे पैतंङ ऐ खड़े तोरे?दंङ कनिंङ ला धकते रेंज़ा शोरे l’’
\v 10 दंङ दू दोहथर दोऊ कोन्जो टोइची द्चिह इली, ऐ ऐनो जान रें चरति दंङ जवानज़ि कछंङ अंजी दू सि खंईर, दंङ धकते शिली ते दोऊ गक्सो कछंङ फथेगी चरतिर l
\v 11 दंङ भत्ते कलीसियो तु टोइच दि गप्पो भत्ते रेड्रा दोतु टोइच मोड़े बेद केह्षा इली l
\s चिन्ह ऐ अदभुत कम
\p
\v 12 प्रेरिता तु गुड़ीङ महसे चिन्ह ऐ अदभुत कम मीह्तु बिचंङ कांड्रा तोइरे दंङ दोरे इच्चा सेहम शुचि ते सुलेमानो हिद रिंङ ठ्रोका शुवा लचाह तोइर l
\v 13 पर ऊई दोतु बिचंङ अची ला दि याहब माह शुबी तोई कि दोतु बिचंङ इलि दोनि; तांला मीहरे दोतु बड़ाई लचाह तोइर l
\v 14 विशवास लचाह दोरे महसे गंङमी ऐ मेचमीर प्रभु कलीसियारिंङ मोड़े भीड़ दोवाह लहरिर l
\v 15 देर तचे कि मीहर टेची दोरे ला सड़कारिंङ हन्जी ते,टाट ऐ दरी चरपाई ऐ खमजे तु टोइची इमरि केट्रा तोइर कि अंऊ मुक्का पतरस अपतो, तो दोऊ सिलमोह ऐ दोतु बिचंङ अतुआ टोइची अच्चा योतो l
\v 16 यरुश्लेमो कछंङ नगरो दोरची ला महसे मीहर बीमार ऐ अशुद आत्माओ दुखी दोरे हन्जी ते,ठ्रोका शुचि तोइर, दंङ दोरे भत्ते ठीक लहरी l
\s प्रेरितातु गिरफ्तारी
\p
\v 17 दंङ दोहथर महायाजक ऐ दोऊ भत्ते साथी अंऊ सदुकियो ठहरी तोइर,रोहष बिंङी ते खड़े शुचि इलिर l
\v 18 दंङ प्रेरितार चुमनी ते जेलंङ बन्द लेह केहर l
\v 19 पर रात रिंङ प्रभु इच्चा स्वर्गदूते बंदीग्रह भत्ते पेतंङ युफशी ते दोरे धकते हंज़ी ते कुई,
\v 20 ‘’ईलांई मन्दिरंङ खड़े शुचि ते दि जीवन भत्ते गप्पा रे मीहतिंङ सुनातेन l’’
\v 21 दोरे दि रेड्रा ते मुंजे शुता ऐ मन्दिरंङ इलि ते उपदेश रंड्री लेहतिर l
\p दोहथर महायाजक ऐ दोऊ साथी अंजी ते महासभा बि ऐ इस्राइलीयो तु भत्ते सेहंणा मीहरे लहरिर ऐ बंदीग्रह उजाब चरतिर कि दोरे हतांई l
\v 22 पर अधिकारी दोर पिचि ते दोरे बंदीग्रहरिंङ माह खोखसिर, यचाह अंजी ते संदेश रेंइर, l
\v 23 ‘’ञेचि बंदीग्रह मोड़े चोकसी रंङ साथे बन्द लचिह ते,पहरेदार धकते पैतंङ तु टोइची खड़े शुचि खईतेन पर अंऊ मुक्का ञेची अलाज़ातेन, तो तोंङ कछंङ अरि ला माह खोखसिरि l’’
\v 24 अंऊ मन्दिरो सरदार ऐ प्रधान याजकाज़ि दि गप्पारे पता लेहती, दंङ दोतु बारे महस चिंदरिंङ पड़ेगी इलिर कि दोतु छि शुई?
\v 25 दंङ धोंणरिंङ अचिया अंजी ते दोतिंङ कन्ज़ाते, ‘’खडुई अतिंङ केहची बंदीग्रह रिंङ बन्द लहसी तोई,दोरे मीह मन्दिरंङ खड़े शुचि मीहतिंङ उपदेश रंड्री लेह्की तोरे l’’
\v 26 दंङ दोहथर सरदार,अधिकारी ता साथे इली ते दोरे रेंज़ा हति, पर याहब रंङ माशू,छना कुचे दोरे मीहतंङ साथे बेबातेर कि ञेतु टोइची रह्घटू द्रले शुबी मेस,
\p
\v 27 दोचि दोर हंजी ते महासभाऊ तुईजी खड़े लेह केहरिर; दोहथर महायाजक दोरे रूहकति l
\v 28 छि ञेचि केतिंङ आज्ञा रांहषी माह तोई कि केहची दि मिनदंङ साथे उपदेश था लंही?तांला खंई केहची भत्ते यरूशलेम केनातु उपदेश रंङ साथे बिंङी केहरिन दंङ दू मीहू शुईह ञेतु मुहुथु टोइची हपि झुंज़ातोनिया l’’
\v 29 दोहथर पतरस ऐ ऊई प्रेरिताज़ि जबाब रंइर,‘’मीहतु आज्ञा बे मोड़े परमेश्वरो आज्ञाऊ पालन लचिह ऐ हेन्दु कर्तव्य तोत l
\v 30 हेन्दु बाह मेमेज़ परमेश्वर यीशु शिंङमी लहरिर अची केहची क्रूसो टोइची सचिह केहरिन l
\v 31 दंङ दू ऐ प्रभु ऐ उद्धारकर्ता शोतो,ऐनो सुचंङ गुड़ी टोइची मोड़े लेह केहरी,कि दू इस्राइलियो तु सेहम किरचिमी शक्ति ऐ पापो माफ़ी रमतो l
\v 32 ञेर दि गप्पो गवाह शोनि ध्वाए ऐ पवित्र आत्मा ला परमेश्वरे दोतिंङ रांहषी तो अपि दोऊ आज्ञा मानेकचादोरे?’’
\p
\v 33 दंङ दि रेड्रा ते दोरे रोहषा इलिर,दोरे सचिह चरति ज़ुन्ज़ातेर l
\v 34 पर गमलीएल मिन्दा इच्चा फरीसी अंऊ व्यवस्थापक ऐ भत्ते मीहतु बिचंङ मोड़े तोई,न्यायलय खड़े शुचि ते प्रेरिता दि थोड़े मुक्को थलजि धकते लेह केट्रीमी आज्ञा रेंईर l
\v 35 दंङ दोहथर ऐ दोई कुई,‘’हे इस्राइलियो तु केहची छि कुह्चे दि मीहतु दोरची लेह ज़ुन्ज़ातोनि सोचेगी समझेगी लंही l
\v 36 छना कुचे छि ध्याडो बे तुई थिथूदास दि कुट्रा ते अचारि, कि गे ला छा शुगा; दंङ पी राह मीह दोरंङ साथे शुचि इलिर, पर दू सचिह केहरिर दंङ अंयो मीहरे दोबी मानेकचा तोइरे, भत्ते तितर, बितर शुचि इलिर,ऐ योहसा इलिर l
\v 37 दंङ दोऊ थल मिन चेहचिमी ध्याड़ारिंङ यहूदा गलील अति, दंङ रें मीहरे ऐनो हखा लेह केहरी, दू ला नष्ट शुचि इली lअंयो मीहरे दोबी मानेकचातोइर, भत्ते तितर-बितर शुचि इलिर l
\v 38 ध्या लेह हेन्तेग गेह केतंङ कुट्रातोग,दि मीहतंङ साथे उईतार ऐ बंङज़ुई दितंङ साथे छिल्ल कम थालंही; छना कुचे धर्म या कम मीहू दोरची शोतो l
\p
\v 39 पर यदि परमेश्वरो दोरची तोत, तो केहची दोर अपेहल ला मिटागी मरपोनिl ध्या शुबी मेस कि केर परमेश्वरंङ साथे ला शोनि l
\v 40 दंङ दोहथर दोचि दोऊ गप्पा मानेकचा केहरिर, और प्रेरिता रे बुलागी ते लहरिर और दि आदेश रें ते छोड़े केहरी कि यीशु मिन्दा यचाह ऊई गप्पा था लंही l
\v 41 दंङ दोरे दि गप्पा रंङ खुश शुचि ते महासभाऊ तुईची दोरची अचा इलिर कि ञेर दोऊ मिन्दु थलजि अपमानित शुबिम जोके ता शोंई l
\v 42 दंङ दोर रोज़े मन्दिरंङ ऐ चूंङ, चूंङ उपदेश रंड्री ऐ दि गप्पो सुसमाचार सुनाचि रंङ साथे कि यीशु ऐ मसीह शुह रुमज़ेई था l
\c 6
\s निह सेवकातु अंङषी
\p
\v 1 दंङ दू ध्याड़ारिंङ अंऊ मुक्का चेला तु संस्था महस बेहसी लेहती, दोहथर यूनानी भाषा कुट्रादोरे इब्रानी भाषा कुट्री दोतु टोइची ग्रूमग्रूम लहची लेहतिर, कि रोज़े सेवकाई रिंङ हेन्दु रंणी मेचमीतु सुधि माह लेहपचादोर l
\v 2 दंङ दोहथर दू सनी चेलातु मण्डली ऐनो कछंङ बुलागी ते कुई, ‘’दि ठीक माशु कि हेनर परमेश्वरो वचन छोड़ेगी ते ज़े तुमि सेवारिंङ बंङजूंई l
\v 3 ध्या लेह हे न्वारे,केनो बिचंङ निहज रूठे गंङमी रे अंऊ पवित्र आत्मा ऐ बुद्धिरंङ साथे परिपूर्ण शुबी जूंस, चुने कि केई,कि ञेचि दोरे दि कमो टोइची ठहरागी केहउन l
\v 4 पर हेनर ला प्रार्थना ऐ वचनो सेवारिंङ लेह्की बंङजूंई l’’
\v 5 दंङ दि गप्पा भत्ते मण्डली बि रूठे लेहती और दोचि सितफनुस मिन्दा इच्चा गंङमीबि अंऊ विश्वास ऐ पवित्र आत्मा रंङ साथे परिपूर्ण तोई, ऐ फिलिप्पुस, प्रुखुरुस, निकानोर तीमोन, परमिनास, अन्ताकियावासी, निकुलाउसे lअंऊ यहूदी मतरि अच्चा अंजी तोई चुनेकी केहरी l
\v 6 दंङ दोरे दितिंङ प्रेरितो तुइज़ि खड़े लहरिर ऐ दोचि प्रार्थना लचिह ते दोतु टोइची गुड़ तानि l
\p
\v 7 परमेश्वरो वचन फेलेगी इलि, ऐ यरूशलेमरिंङ चेलातु गिनती महस बड़ेकि इलि याजक तु इच्चा मोड़े समाज दि मत मनेके शुचि इली l
\s सित्फनुसो गिरफ्तारी
\p
\v 8 सित्फनुस अनुग्रह ऐ सामर्थ रंङ साथे परिपूर्ण शुचि ते मीहतू बिचंङ मोड़े-मोड़े अदभुत कम ऐ चिन्ह लचाह तोई l
\v 9 दंङ दोहथर दू प्रार्थना ऊ घरबारंङ बिचंङ अंऊ लिबिरतीनों कहलाचा तोई, कुरेनी ऐ सिकंदरिया ऐ किलकिया एशिया मीह्तु बिचंङ अरिया इच्चा अच्चा ते सितफनुस रंङ साथे वाद-विवाद लचिह लेहतिर l
\v 10 पर दू ज्ञान ऐ आत्मा अंऊ दिरंङ साथे दोई गप्पा लचाह तोई,दोचि समाना लेह मरतिर l
\v 11 पर दोचि रेह मीहतिंङ दि कुट्रीम थलजि ऊलातिर, ‘’ञेचि दि मूसा ऐ परमेश्वरो विरोधरिंङ दि मांजी गप्पा रेड्राते l ’’
\v 12 दंङ मीहरे ऐ सेहंणा . शास्त्रीर दि भड़कागी ते अचा अतिर और दू चुमनी ते महासभारिंङ रेन्ज़ा शिलिर l
\v 13 दंङ हप्सी गवाह खड़े लहरिर, अंऊ दोचि कुईर, ‘’दि मीह दि पवित्र ठहरिंङ ऐ व्यवस्था विरोधरि कुट्री माह छोड़ेती l
\v 14 छना कुचे ञेचि दोबी दि कुट्री सुनेगी तोत कि दि ऐ यीशु नासरी दि ठहरिंङ ढहा लेह केहओतो,दंङ दू रीतिरंङ लेह्की केहदो अंऊ मूसाई हेन्दी सोंपेगी तोई l’’
\v 15 दंङ दोहथर भत्ते मीहचि अंऊ सभा रिंङ बंङज़ा तोइरे,दोऊ टोइची ऐनो नज़र केई दोऊ मोद स्वर्गदूतातु ठ्रोह खंईर l
\c 7
\s सित्फनुसो भाषण
\p
\v 1 दंङ महायाजक कुई, ‘’छि दि गप्पारे सच्चे शुह?’’
\p
\v 2 सित्फनुस कुई,‘’हे न्वारे, ऐ पितरो सुनेति l हेन्दु बाह अब्राहम हारानरिंङ बसेपि बे तुई अंऊ मुक्का मेसोपोटामियारि तोई;दोऊ तेजोमय परमेश्वरे दोबी दर्शन रई,
\v 3 दंङ दोरंङ साथे कुई, ‘कांह केनो देश ऐ केनो कुटुम्ब दोरची हुचाते दू देशंङ ईल अंऊ गेह कनिंङ कंङमोग l’
\v 4 दंङ दोहथर दू कलीसियो तु देशाचि हुन्ज़ाते हारानरिंङ इलि बसेति l दोऊ बाहऊ सिमी थल परमेश्वरे दू दोरची दि देशारिंङ हंजी ते बसाति अंऊ दोर हेन्तेग केर बसेगी तोई,
\v 5 दंङ दोबी थोड़े मीरास कोंज़ तचिह ला दोरिंङ ठहरी माह रेंइर, पर प्रतिज्ञा लहरी कि गेह दि देश कनु ऐ कनु थल कनु वंश गुड़ी लेह केहुगा,छना कुचे दू मुक्का दोऊ अरिला योह माह तोई l
\v 6 दंङ परमेश्वरे दि ला कुई, ‘’कनु संतानों मिहर पराये देशारि परदेशी शोरे, दंङ दोतिंङ दास बनापोरे ऐ पी राह साल तचे दुख रमोरे l’’
\v 7 दंङ यचाह परमेश्वरे कुई;अंऊ जातितु दोरे दास शोरे,दोबि गेह दण्ड रमोगा,दिऊ थल दोरे हुचाते दि ऐ ठहरिग गिऊ सेवा लोहरे l’’
\v 8 दंङ दोई दोरंङ खतना वाचा छुहसी, दि दशारिंङ इसहाक पैदा शुईlरे ध्याड़ारिंङ दोऊ खतना लेह केहरी, इसहाक दोरची याकूब ऐ याकूब दोरची सनिह कुलपति तु जन्म शुइरे l
\p
\v 9 ‘’कुलपतियो ज़ि युसूफ रंङ साथे डाह लचिह ते दू मिस्त्र देशंङ इलज़ा दोतु गुड़ीङ लंङी चरति l पर परमेश्वर दोरंङ साथे तोई l
\v 10 दंङ दोऊ भत्ते क्लेशो दोरची छुडागी ते मिस्त्रो राजा फिरोनो नज़रिंङ अनुग्रह ऐ बुद्धि रें,दंङ दोई दू मिस्त्र ऐ ऐनो भत्ते खानदानरिंङ अधिकारी बड़ाऐती l
\v 11 दंङ दोहथर मिस्त्र ऐ कनानो भत्ते देशंङ अकाल पड़ेति; अंऊ दिरंङ महस क्लेश शुई और हेन्दु बाह मेमेज़ि अन्न माह खोखसा तोई l
\v 12 पर याकूब दि रेड्रा ते कि मिस्त्र अन्न तोत,हेन्दु बाह मेमेर दोर चरति l
\v 13 दंङ ऊई फेरा युसूफ ऐनाबि ऐनो न्वारे तु दोरची सेहसी लहरी ऐ युसूफो जाति फिरोनबि पता लेह्की इली l
\v 14 दंङ दोहथर युसूफ ऐनो बाह याकूब ऐनो भत्ते नाताति अंऊ षुमु निहजो संङ मीहरे तोइरे, ऐनो कछंङ बुलाति l
\v 15 दंङ दोहथर याकूब मिस्त्र इलि अंउर दोर दू हेन्दु बाह मेमेर सी इलिर l
\v 16 दंङ दोतु पिपि लहरिर इलि ते दू कब्र केहची केहरी अंऊ अब्राहम मूल रें ते शकेम रिंङ हेनातु कटुतु दोरची चुमज़ि केहरी l
\p
\v 17 ‘’पर दू प्रतिज्ञा पूरे शुबिम मुक्का पिचि अति अंऊ परमेश्वरे अब्राहमरंङ साथे लहसी तोई तो मिस्त्र दोरे मीहरे बेसाह इलिर l
\v 18 दंङ दोहथर मिस्त्र ऊई रज्ज़ा शुई अंऊ यूसुफओ बारे छिल्ल माहञेचाते युसूफाज़ि माह ञेचाते l
\v 19 दोई हेन्दु जाति रंङ साथे चालाकी लचिह ते हेन्दु बाह मेमेज़ साथे ध्या ठ्रोह मदम व्यवहार लहरिर कि दोति एनातु कटुरे छंङी केट्री पड़ेति कि दोरे षिङी माह बंङज़ोरे l
\v 20 दंङ दू मुक्का मूसाऊ जन्म शुई, दू परमेश्वरो नज़र ऐ महसे सलटे तोई दू षुमु लाह तचे ऐनो बाहऊ घरबारंङ पालन पोषण शुई l
\v 21 दंङ अंऊ मुक्का छंङी चरतिर तो फिरोनो मिओई दू उठागी रेन्ज़ा शिली ऐनो योह कुचिह ते पालन पोषण लहरी l
\v 22 दंङ मूसाबि मिसित्रयोतु भत्ते पढागी केहरी, और दू वचन ऐ कर्म जुलाहरिंङ सामर्थी तोई l
\p
\v 23 ‘’ दंङ अंऊ मुक्का दू जुट निहज साल शुई, तो दोऊ सेहमरिंङ अति कि गेह घेंङौ इस्राइली न्वारेतंङ साथे दोग l’’
\v 24 दंङ दोई इच्चा मीह टोइची अन्याय शुबी खंईते दू बचाती, मिस्त्री सचि ते सतासि दोऊ बदला लेहपती l
\v 25 दंङ दोई सोचेती कि दोऊ न्वारेज़ समझेपोरे कि परमेश्वर दोऊ गुड़ दोरची दोऊ उद्धार लोहतो,पर दोचि माह समझेतिर l
\v 26 दंङ ऊई ध्याड़ा अंऊ मुक्का दोरे ऐनातु बिचंङ झगड़ा लहची लेह्की तोई, तो दू दोर अति; दंङ दि कुहची ते दोतिंङ मेल लह्चिम थलजि समझती, ‘हे गंङमी रे केर ता न्वारेतु शुई एचा अईचो टोइची छिल्ले अन्याय लचाह तोंई?’
\v 27 पर अंऊ ऐनो पड़ोसी टोइची अन्याय लचिह लेह्की तोई, ‘दोई दोबी दि कुचेते थलका लहरी,कनिंङ अचि ञेतु टोइची हाकिम ऐ न्यायी ठहरासि तोत?’
\v 28 दंङ अंऊ रीति रंङ साथे केइएरे मिस्त्री सचि चरतिण गेह ला सचि चरती ज़ुन्ज़ातेर?’
\v 29 दंङ दि गप्पा रेड्रा ते मूसा पोक्शी मिधान देशारिंङ परदेशी शुचि ते बंङज़ी लेहती,दंङ दोर दोऊ जुट योह जेहक़तिर l
\p
\v 30 ‘’अंऊ मुक्का पुरे जुट जिह्ज साल शुई, तो इच्चा स्वर्ग दूत सीनेऊ गोह बंणाङ अंजे दोबी मेह लेह्की छवक्तु बिचंङ दर्शन रेंई l
\v 31 मूसा दि दर्शन खंईते हेरान शुई, दंङ अंऊ मुक्का दू खंड्री थलजि कछंङ इलि, तो प्रभु दि सग शुई,
\v 32 ‘’गेह कनु बाह मेमेतु अब्राहम, इसहाक, याकूबो परमेश्वर शुगा,‘’दंङ मूसा डगेकपि लेहती, देर तचे कि दू खंड्रीमी याहब लेह मरति l
\v 33 दंङ दोहथर प्रभु दोरंङ साथे कुई, केनो कोन्जो दोरची बूट युफशी चरतु छना कुचे अंऊ ठहरिंङ का खड़े तोतोन, दू पवित्र ठहरी शुह l
\v 34 गेह हेले घेंङौ मीहरे अंऊ मिस्त्र तोतोर, दुर्दशा खंईगा; दंङ दोतु क्रपि थाक्सी; ध्या लेह दोरे दोरची मी हबिमी थलजि तकसा तोतोग, हेन्तेग अता गेह कनिंङ मिस्त्र रि चरपोगा l ’
\v 35 ‘’अंऊ मुक्का मूसा बि दोचि दि कुट्री लेह्की तोई, ‘कनिंङ अची ञेतु टोइची हाकिम ऐ न्यायी ठहरासी तोत?दोबी ऐ परमेश्वरे हाकिम ऐ छुडाए दू ठहरागी ते दू स्वर्गदूतो दोरची अची दोबी छवक्तु दोरची दर्शन रांहषी तोई l
\v 36 दंङ दि ऐ मीह मिस्त्र ऐ शेहई समुंद्र ऐ जगंलङ जुट निहज सालो तचे अदभुत कम ऐ चिन्ह कन्ज़ाते दोरे हुची हति l
\v 37 दि दू ऐ मूसा शुह, अची इस्राइलीयोदरंङ साथे कुई, पर परमेश्वर केहतु न्वारेतु बिचंङ केहतु थलजि गिऊ ठ्रोह इच्चा भविष्यवक्ता उठाऐपोतो l
\v 38 दंङ दि दू ऐ शुह अची बंणाङ कलीसिया बिचंङ दू स्वर्गदूता रंङ साथे सीने गोह टोइची दोरंङ साथे गप्पा लहरी दंङ हेन्दु बाह मेमे रंङ साथे तोई दोबी ऐ षिङी वचन खोखसोदो कि हेन्दु कछंङ तचे पिपि लोहरे l
\v 39 पर हेन्दु बा मेमेज़ दोऊ मानेकचि हिटी माह तोइर, पर दू थलका लेह ते केनातु सेहम मिस्त्रो हखा किरतुंई l
\v 40 दंङ हारून रंङ साथे कुई ञेतु थलजि ध्या ठ्रोह देवता बड़ाऐ तु, अंऊ ञेतु तुईचि, तुईचि ज़ोज़ोतो, छना कुचे दि मूसा अची हेनर मिस्त्र देशाचि हुंची हति l ञेचि माह ञेनि दोबी छि शुई?’’
\v 41 दंङ दू ध्याड़ारिंङ दोचि इच्चा रेंज़ बडेकी ते दोऊ मूरतो तुइज़ि बलि चड़ातिर, दंङ एनो गुडू कर्मरिंङ मगन शुबी लेहतिर l
\v 42 दंङ परमेश्वरे मोद किरची ते दोर ऐ छोड़ेगी चरति, कि सर्गो पूजा लंही, छना भविष्यवक्ताओ किताबरिंङ चेहसी तोत l
\p हे इस्राइलो खानदानो मीहरे, छि केर बंणाङ निहज साल तचे पशुबलि ऐ अन्नबलि गेहबी ऐ चड़ाईट्रा बंङज़िनि?
\v 43 दंङ केर मोलेको तम्बू ऐ रिफान सालू कर कुरचा ज़ोजातेर; छना कुचे दू मूर्ति अंऊ दोरे केहची फ्यग लचिह थलजि बड़ाई तोई दंङ गेह केतिंङ बेबीलोन शिलजी ते बासापोग?
\v 44 ‘’साक्षीऊ तम्बू बंणाङ हेन्दु बाह-मेमेदू बिचंङ तोई, छना दोई ठहरासि अचि मूसा रंङ साथे कुई; अंऊ अंजी ते केई खंईना, दोऊ हिसाबे दि बड़ाइतु l
\v 45 दंङ दू ऐ तम्बू हेन्दु बाह-मेमेज़ तुई बे खोकसी तहरेर यहोशू रंङ साथे देर रेन्ज़ा हतिर, दू मुक्का कि दोचि दू ऊई जातितु टोइची अधिकार खोखसिरी, दोति परमेश्वरे हेन्दु बाह मेमेतु तुईची दोरची हुची चरतिर, दंङ दू तम्बू दाऊदो मुक्का तचे तोई l
\v 46 दंङ दोऊ टोइची परमेश्वरे अनुग्रह लहरी दंङ दोई प्रार्थना लहरी कि दू याकूबो परमेश्वरो थलजि ठहरी बड़ाऐतु l
\v 47 पर सुलेमानो दोऊ थलजि चूंङ बड़ाति l
\v 48 पर परम प्रधान गुट्री बड़ासी घरबारंङ माह बंडज़ा, छना कि भविष्यवक्ता कुई l
\p
\v 49 ‘प्रभु ई कुट्रा,स्वर्ग गिऊ सिहासन ऐ धरति गिऊ कोंज़ो तले पीड़ी शुह,गिऊथलजि केहची छना ठ्रोह घर बार बड़ापोनि? दंङ गिऊ नाचिह अंऊला ठहरी शोतो?
\v 50 दंङ छि दि भत्ते चीज़ गिऊ गुड़ी दोरची ऐ बड़ासी मशू?’
\p
\v 51 ‘’हे हठीले,ऐ सेहम ऐ रेट्रा खतना मेह मीहरे, केर हमेशा पवित्र आत्मा विरोध लचाह तोनि छना केहतु बाह, मेमेज़ लचाह तोइर,ध्वाए ऐ केचिह ला लचाहतोनि l
\v 52 दंङ भविष्यवक्तातु बिचंङ अचि केहतु बाह मेमेज़ तंग माह लहची, दोचि दू धर्मी अगमनो तुई बे उपदेश रांड्रा दोरे सचिह चरति हेन्तेग केर ला दोऊ चुमज़ि लचाह दोरे ऐ सचिह केट्रा दोरे शुईन l
\v 53 दंङ केहची स्वर्गदूतो दोरची ठहरासि दू व्यवस्था ता खोखतिन,पर दोऊ पालन माह लहरी l
\s सित्फनुसो टोइची रह्घ द्राले
\p
\v 54 दंङ दि गप्पारे रेड्राते दोरे रोहषा इलिरे,दोऊ टोइची ध्वाए रूहकचि लेहतिर l
\v 55 पर दोतु पवित्र आत्माऊ दोरची परिपूर्ण शुचि ते स्वर्ग हखा खंई ऐ परमेश्वरो महिमा ऐ यीशुबि परमेश्वरो सुचंङ हासी खड़े शुचि खंईते l
\v 56 कुई, ‘’खंड्रा, गेह स्वर्ग अलसा ते, ऐ मीहू योह परमेश्वरो सुचंङ हसी खड़े शुचि खंड्रातोग l’’
\v 57 दंङ दोहथर दोचि मोड़े हाउष रंङ साथे ऐनातु रेट्रा बन्द लेह केहरी, दंङ इच्चा साथे दोऊ टोइची अतिर,
\v 58 दंङ दू नगरो धकते हुंचा ते दोऊ टोइची रह्घटू द्रले रंड्री लेहतिरl अंऊ गवाह तोई दोचि ऐनातु खमज़ेर शाऊल मिन्दा इच्चा जवानो कोंज़ो कछंङ युफशी ते केहची केहरी l
\v 59 दंङ दोरे सित्फनुस टोइची रघटू द्रले लेह लेह्की तोइर, और दू दि कुहची ते प्रार्थना लहची लेहती, ‘’हे प्रभु यीशु गिऊ आत्मा स्वीकार लोह l’’’
\v 60 दंङ पुशुटू भारे बंङज़ा ते ज़ोरे हाऊष रें कुई, ‘’हे प्रभु दि पाप दोतु टोइची था केहूl’’ दि कुचिह ते दू इमरि इलि l
\c 8
\s कलीसियाओ टोइची अत्याचार
\p
\v 1 शाउल दोऊ हत्या रिंङ राजी तोई l
\p दंङ दू ध्याड़ारिंङ कलीसियाऊ टोइची मोड़े झगड़ा शुरू शुई ऐ प्रेरितार छोड़ेगी भत्ते बे भत्ते यहूदिया ऐ सामरिया देशरिंङ तितर-बितर शुचि इलिर l
\v 2 दंङ रें भक्तज़ि सितफ्नुसबि कब्ररिंङ तरिर ऐ दोऊ थलजि मोड़े विलाप लहरिर l
\v 3 शाऊल कलीसिया ऊजाडेट्री लेह्की तोई, दंङ चूंङ-चूंङ युक्सह ते गंङमी ऐ मेचामीतिंङ दोकिह-दोकिह ते बंदीग्रह केट्रा तोई l
\s सामरियारि फिलिप्पुसो प्रचार
\p
\v 4 दंङ अंऊ तितर-बितर शुचि तोइर, दोरे सुसमाचार प्रचार लचिह लेहतिर,
\v 5 दंङ फिलिप्पुस सामरिया नगररिंङ इलज़ि ते मीहतु बिचंङ इलज़ि ते मसीह प्रचार लेह लेहती l
\v 6 अंऊ गप्पारे फिलिप्पुस कुई दू गप्पा मीहचि रेड्रा ते अंऊ चिन्ह दोई कांड्रा ते दोरे खंई ते, इच्छा चित शुचि ते हूंचा इली l
\v 7 छना कुचे महसे तु अन्दरेच मांजी आत्मा मोड़े सग रंङ साथे हाउष रांड्रा ते हुंचा इली महस नमकिओंन ओ नतपार लठे मीहरे ला ठीक लेह केहरी,
\v 8 दंङ दू नगररिंङ मोड़े खुशी शुचि इली l
\s जादूगर शामोन
\p
\v 9 दंङ दिबे तुई दू नगरंङ शमोन मिन्दा इच्चा मीह तोई,अंऊ जादू लहची ते सामरियाऊ मीहतिंङ हेरान लचाह ऐ ऐनो ऐनाबि इच्चा मोड़े गंङमी कांड्रा तोई l
\v 10 कवचि से मोड़े तचे भत्ते दोऊ आदर लचिह कुट्रा तोइरे, ‘’दि मीह परमेश्वरो दू शक्ति शुह, अंऊ महान कहलाईचा l’’
\v 11 दंङ दोई महसे ध्याड़ा बे दोतिंङ ऐनो जादू कमारंङ साथे हेरान लचिह तसिह तते, ध्या लेह दोरे दोबी महस मानेकचा तोइर l
\v 12 पर अंऊ दोचि फिलिप्पुसो विशवास लहरी अंऊ परमेश्वरो राज्य ऐ यीशु मिन सुसमाचार सुनाईचा तोई तो मीहर, छि गंङमी, छि मेचिमी, बपतिस्मा लेहपची लेहतिर l
\v 13 दंङ दोहथर शमोन ऐने ला विश्वास लहरी ऐ बपतिस्मा लेहपची ते फिलिप्पुसरंङ साथे बंङज़ि लेहती l दू चिन्ह ऐ मोड़े-मोड़े सामर्थ कम शुबी खंईते हेरान श्वातेर l
\v 14 अंऊ मुक्का प्रेरितार अंऊ यरूशलेम तोइर, रेड्री कि सामारियोतु परमेश्वरो वचन मानेकी केहरी तो पतरस ऐ यूहन्ना बि दोतु कछंङ चरति l
\v 15 दंङ दोचि इलि ते दोतु थलजि प्रार्थना लहरी कि पवित्र आत्माऐ खोखपोर l
\v 16 छना कुचे दू हेन्तेग तचे दोतु बिचंङ अतुला टोइची तक्सी माह तोई,दोचि ता सिर्फ़ प्रभु यीशु मिन्दा बपतिस्मा लेहपसी तोई l
\v 17 दंङ दोहथर दोचि दोतु टोइची गुड़ तरिर ऐ दोचि पवित्र आत्मा खोखतिर l
\v 18 अंऊ मुक्का शमोन ऐ खंई ते कि प्रेरिता तु गुड़ तचिह रंङ साथे पवित्र आत्मा रंई केट्रातोर, तोह दोतु कछंङ ड्बाह हंजी ते कुई,
\v 19 ‘’दि अधिकार हक गेहबी ला रांई, कि अंऊ दोतु टोइची गुड़ तऊगा दोई पवित्र आत्मा खोखपोदो l’’
\v 20 पतरस दोरंङ साथे कुई, ‘’कनु ड्बाह केनारंङ साथे योहसा योतो,छना कुचे कई परमेश्वरो दान ड्बाह रंङ साथे चुमज़िम विचार लहरिन l
\v 21 दंङ दि गप्पा माह कनु हिस्सा तो, छना कुचे कनु सेहम परमेश्वरो तुईज़ि रूठे मद l
\v 22 ध्या लेह केनो दि बुराई दोरची सेहम किरतुंई प्रभु रंङ साथे प्रार्थना लोह, तो कनु सेहमो विचार माफ़ लेह केहऊर l
\v 23 छना कुचे गेह खंड्रातोग कि कांह दि ठ्रोह मांजी ऐ अधर्मो बन्धनरिंङ पड़ेगी तोनl’’
\v 24 शामोन ऐ जबाब रंई,केर गिऊ थलजि प्रभु रंङ साथे प्रार्थना लंही कि अंऊ गप्पारे केहची कुईनी, दोतु बिचंङ अंऊ ला गिऊ टोइची अपि मेस l’’
\p
\v 25 दोरे गवाही रें ते प्रभु वचन सुनागी ते यरूशलेम यचाह इलिर, दंङ सामरियो दू महस नगररिंङ सुसमाचार सुनाईचा इलिर l
\s फिलिप्पुस ऐ कुश देशो अधिकारी
\p
\v 26 दंङ प्रभु इच्चा स्वर्गदूत फिलिप्पुस रंङ साथे कुई, खड़े शुह द्किखनो हखा दू अमरिच इलि अंऊ यरूशलेम दोरची गाचा हखा यवा l’’दि रेगिस्तानी अम तोत l
\v 27 दंङ दू खड़े शुचि पोक्शे इली, दंङ खंडूई कुश देशो इच्चा मीह अपि लेहकी तोई, अंऊ खोज़रिंङ ऐ कुशियो तु रानी कन्दोक ऊ मंत्री ऐ खंज़ाची तोई, दू अराधना लचिह यरूशलेमरिंङ अंजी तोई l
\v 28 दंङ दू ऐनो रथो टोइची बंङज़ा तोई ऐ यशायाह भविष्यवक्ताऊ किताब पड़ेगी ते वपिस इबि लेह्की तोई l
\v 29 दंङ दोथर आत्माज़ि फिलिप्पुस रंङ साथे कुई, ‘’कछंङ इली ते रथ रंङ साथे अचा इलि l ’’
\v 30 फिलिप्पुस दोऊ हखा जरका रेंई दोबी यशायाह भविष्यवक्तातु किताब पड़ेता ते सुनेगी ऐ रूहकती, कांह अंऊ पड़ेपि लेह्की तोन, केई दू समझेचातोग ला?’’
\v 31 दंङ दोई कुई, ‘’अंऊ मुक्का तचे अचिया गेह सभा समझाति गेह छना समझेचातोन ला?’’और दोई फिलिप्पुस रंङ साथे विनती लहरी कि दू खेईका अंजी ते दोऊ कछंङ बंङजू l
\v 32 पवित्र शास्त्रो अंऊ अध्याय दू पड़ेपि लेह्की तोई, दू दि तोई,:
\p ‘’दू सचि केट्री त्रैई तु बराबर रेंज़ा शिलर l दंङ छना कुरचाह ऐनो चम ञेलंड्रा दोतु तुईचि चुपे बंङज़ा, ध्वाए ऐ दोई ला ऐनो आह मा अलज़ि l
\v 33 दंङ दोऊ चुपे बंङजिमी पाठी ऐ दोऊ न्याय माह शुबी दोऊ मुक्का मीहतु गप्पा अचि लोहतो?छना कुईन सता धरतीचि दोऊ प्राण रेंज़ा शिलिर l
\p
\v 34 दंङ दू खोज़े(हिज़डे) फिलिप्पुस रंङ साथे रूहकति, ‘’गेह कनिंङ साथे विनती लचाहतोग कि दि कंङी चरतु कि भविष्यवक्ता तु अतु बारे कुट्रा, ऐनो या ऊईतु पाठी?’’
\v 35 दंङ फिलिप्पुसऐ ऐनो आह अलदि, दंङ दि शास्त्र रंङ साथे शुरुआत लचिह ते दोबी यीशु सुसमाचार सुनाति l
\v 36 दंङ अमरिंङ ज़ोजा दोरे अंऊ तिऊ ठहरी पिचि तोइरl दोहथर खोजे कुई, ‘’खंडू देर ती तोत, हेन्तेग गेहबी बपतिस्मा लेहपचिमी छि रोक तोत l’’
\v 37 फिलिप्पुसऐ कुई, ‘’कांह पूरे सेहम रंङ साथे विश्वास लचाह तोग तो लेहपचि तरचातोग, ‘’दोई जबाब रंई, ‘’गेह विश्वास लचाह तोग कि यीशु मसीह परमेश्वरो योह शुह l’’
\v 38 दंङ दोहथर दोई रथ खड़े लहरी आज्ञा रेंई,और फिलिप्पुस ऐ दू खोजा झुलाह तिऊ बिचंङ तकसा इलिर, दंङ दोई खोजा बि बपतिस्मा रंई l
\v 39 अंऊ मुक्का दोरे तिऊ बिचंङ हुंचा ते खेइका अतिर दंङ प्रभु आत्मा फिलिप्पुसबि उठाएगी रेंज़ा शिली, ऐ खोज़े दोबी यचाह माह खंई, दंङ दू खुशी लचाह ते ऐनो अमरिंङ अच्चा इलि l
\v 40 फिलिप्पुस ऐनो ऐनाबि अशदोत रिंङ हुन्चिरी l दंङ अंऊ मुक्का तचे केसरियारिंङ माह पिरि धोंण तचे नगर-नगर सुसमाचार सुनाईचा इलि l
\c 9
\s शाऊलो सेहम किरची
\p
\v 1 शाऊल अंऊ हेन्तेग तचे प्रभु चेलारे धमकाचि ऐ दोति सचिह केट्रीमी याहबरिंङ तोई, महायाजको कछंङ इलि
\v 2 दंङ दोई दमिशको प्रार्थनाऊ घरबारंङ मिन्दु टोइची दि डाक पेट्री कि छि गंङमी छि मेचमी, अंऊ दोरे दिऊ टोइची खोखपोर दोरे छुचिह ते यरूशलेम लेंज़ा हतांई l
\v 3 पर ज़ोजा,ज़ोजा अंऊ मुक्का दोरे दमिश्क कछंङ पिरिर तोह एकाएक सर्गाचि दोऊ पीला हासी छंङी शुई,
\v 4 दंङ दू धरतिऊ टोइची द्चिह इलि दंङ दि संग थाहति ‘’हे शाऊल,हे शाऊल, केई गेहबी छिल्ले तंग लचाहतोन l
\v 5 दोई रूहकति, ‘’हे प्रभु, का अरि शुना?’’ दोई कुई, ‘’गेह यीशु शुगा, अचि तंग लचाहतोन l
\v 6 पर हेन्तेग अचा ते नगररिंङ इलि, अंऊ कनिंङ लचिह तो दू कनिंङ साथे कुचिह केहऊर l’’
\v 7 अंऊ मीहर दोरंङ साथे तोइर, दोरे अवाक् केषाह इलिर, छना कुचे संग ता सुनेचि लेह्की तोइर पर अरिया तंङफि लेह्की माह तोई l
\v 8 दोहथर शाऊल धरतिऊ टोइची खड़े शुई, पर अंऊ मुक्का टिरा अलदि तोह दोबी छिल्ले तंङफि माह लेहती,दंङ दोरे दोऊ गुड़ चुमनी ते दमिश्क शिलर l
\v 9 दंङ दोई षुमु ध्याडा तचे खंई मरति, दंङ माह दोई बगत ज़री ति तुंङरि l
\p
\v 10 दमिश्क हनन्याह मिन्दा इच्चा चेला तोई, दोरंङ प्रभु ई दर्शन कुई, ‘’हे हनन्याह l’’ दोई कुई,‘’हे प्रभु l’’
\v 11 दोहथर प्रभु ई दोरंङ साथे कुई,‘’अचु दू गलिरिंङ ईला अंउ सीधी कहलाचा, और यहूदो चूंङ इच्चा तरसुत वासीबि रूहकतो, छना कुचे खंई,दोई प्रार्थना लचिह लेह्की तोत,
\v 12 दंङ दोई हनन्याह मिन्दा इच्चा गंङमीऊ कछंङ अति ऐ ऐनो टोइची गुड़ तचिह खंईतो यचाह खंई तरपोदो l’’
\v 13 हनन्याह जबाब रंई, ‘’हे प्रभु, गेह दि मीहू बारे महसे तु आहचि थाकसि तातेग कि दि यरूशलेम रि कनु पवित्र मीहतंङ साथे मोड़े, मोड़े मांजी कम लहसी तोत l
\v 14 दंङ देर ला दिबी मोड़े याजक दोरची अधिकार खोखसा तोत, कि अंऊ मीहर कनु मिन लेहचादोरे, दू भत्तेर छुचिह चरतु l’’
\v 15 पर प्रभु दोरंङ साथे कुई, ‘’का अच्चा ईला, छना कुचे दू ता ऊई जातितु रज्ज़ा ऐ इस्राइलीयोतु तुइज़ि गिऊ मिन प्रगट लहचिम थलजि गिऊ चुनेसी शुह l
\v 16 दंङ गेह दोबी कंङबोग कि गिऊ मिनदू थलजि दोबी छना ठ्रोह दुख उठाऐठी तरफोतो l
\v 17 दोहथर हनन्याह खड़े अचाते दू घरबारंङ इलि, दोऊ टोइची ऐनो गुड़ तचिह ते कुई, ‘’हे न्वा शाऊल, प्रभु, छना कुचे यीशु अंऊ दू अमरिच अंऊ दोरची का अतिन परिपूर्ण शुचि योंई l’’
\v 18 दंङ दोहथर दोऊ टिराचि छिलकाऊ ठ्रोह दरीर दोई खंड्री लेहकी तोई, दंङ अचाते बपतिस्मा लेहपती;
\v 19 दंङ बगत ज़े ते बल खोखती दू महस ध्याड़ा दू चेलातंङ साथे अंऊ दमिश्क तोई l
\s दमिश्करि शाउलो प्रचार
\p
\v 20 दंङ दू दोहथर अराधना लोह यीशु प्रचार लचिह कि दू परमेश्वर योह शुह l
\v 21 भत्ते रेड्रा दोर हेरान शुचि ते कुट्री लेहतिर, ‘’छि दि दू हे मीह माशू अंऊ यरूशलेम रिंङ दोतिंङ अंऊ दि मिन लेहपचा तोइर, योहसा तोई,दंङ देर ला ध्या लेह अंजी तोई को दोरे छुसिह ते मोड़े याजकतु कछंङ रेन्ज़ा शोरे?’’
\v 22 पर शाऊल ऊई ला सामर्थी शुवा लहरी, दंङ दि गप्पो हिसाब रें तें कि मसीह दि ऐ शुह, दमिश्क रिंङ बंङज़ा दोरे यहूदियोंज़ि आह बन्द लवाह बंङज़िरी l
\p
\v 23 दंङ अंऊ मुक्का महस ध्याड़ा थल इलिर, तो यहुदियोज़ि ठ्रोका ते दू सचिह केट्री साजिश लहरी l
\v 24 पर दोतु साजिश ओ शाऊल बि पता लेह्की इलि, दोरे ता दोबी सचिह केट्रीम थलजि रात,दिन पैतंङ रुमज़ा बंङज़ा तोइर l
\v 25 पर रातरिंङ दोऊ चेलाज़ि दू टोकते अन्दरेच बिठातिर योंहखा तकसिह चरतिर l
\s यरूशलेमंङ शाउल
\p
\v 26 यरूशलेमरिंङ पिचि ते दोई चेलातंङ साथे मिलेगी इबिमी कोशिश लहरी,पर भत्ते दोरंङ साथे बेवातेर, छना कुचे दोती विशवास शुबी लेह्की माह तोई कि दू ला चेला शुह l
\v 27 पर बरनवासे दोबि ऐनारंङ साथे प्रेरितो कछंङ शिलज़ी ते दोति कुई कि दि अंऊ रीतिरंङ साथे अमरिंङ प्रभु खंई, अंऊर दोई दिरंङ साथे गप्पा लहरी, दंङ दमिशक रिंङ दि छना याहब रंङ साथे यीशु मिनदंङ प्रचार लहरी l
\v 28 दंङ दू दोतंङ साथे यरूशलेमरिंङ अवा इवा लहरी
\v 29 दंङ निधड़क शुचि ते प्रभु मिनदंङ साथे प्रचार लचाह तोई; दंङ यूनानी भाषा कुट्रा दोरे यहुदियोतंङ साथे कुवाद लचाह तोई,पर दोई दोरे सचिह केट्रीम सोचेसी तरे l
\v 30 दि ञेइते दोबी केसरिया हखा रेन्ज़ा हतिर, दंङ तरसुसरिंङ चरचि चरतिर l
\v 31 दि पाठी भत्ते यहूदिया, गलील, समरियो कलीसिया चेन खोखसीरि, दंङ दोतु तरक्की शुवा लहरी दंङ दू प्रभु बेद ऐ पवित्र आत्माऊ शान्तिरिंङ ज़ोजा बड़ेकपा लहरी l
\s लुदा ऐ याफारि शाउल
\p
\v 32 दंङ ध्या शुई कि पतरस भत्ते ठहारिंङ ज़ोजा ते, दू पवित्र मीहतू कछंङ ला पिचे ते अंऊ लुच्चा रिंङ बंङज़ातेर l
\v 33 दंङ दोर दोबि एनियास मिन्दा नमकिओंन टेहची इच्चा मीह खोखसिरी, अंऊ रेह साल बे चरपाई टोइची पड़ेगी तोई l
\v 34 पतरसे दोरंङ साथे कुई, ‘’हे एनियास l यीशु मसीह कनिंङ ठीक लचाह l खड़े शुह केनो विस्तर उठातु l’’ दंङ दू दोहथर खड़े शुचि इलि l
\v 35 दंङ लुच्चा ऐ शारोन भत्ते बंङज़ादोरे दोबि खंई ते प्रभु हखा किरचेंई l
\p
\v 36 दंङ याफारिंङ तबीता छना कुचे दोरकास मंद इच्चा विश्वासी मेचिमी बंङज़ाते l दू महस ऐ रूठे, रूठे कम ऐ दान लवाह लचाहते l
\v 37 दंङ दू ध्याडारिंङ दू टेहशी ते सी इलि, दंङ दोचि दू छुचिह ते कमरारंङ केहची केहरी l
\v 38 ध्या लेह कि लुच्चा याफा कछंङ तोई, चेलाज़ि दि रेड्रा ते कि पतरस दोर तोत, झुट मीह चरचि ते दोरंङ साथे विनती लहरी; ञेतु कछंङ अपिरिंङ श्वाह थालोह l’’
\v 39 दंङ पतरस खड़े शुचि दोतंङ साथे अच्चा इलि,अंऊ मुक्का दोर पिचिरी तो दोर दोबि दू कमरिंङ रेन्ज़ा शिलिर lभत्ते रंणी मेचिमीर क्रपातेर दोऊ कछंङ अंजी खड़े शुईर, अंऊ दोरकास दोतंङ साथे बंङज़ा ते बड़ासि तोइर, कांड्री लेहतिर l
\v 40 दंङ दोहथर पतरसे भत्तेर धकतेखा हुंची केई, दंङ ऐने पुशटू भारे बंङज़ा ते प्रार्थना लहरी दंङ सी दू मेचिमी हखा खंई ते कुई, ‘’हे तबिता,खड़े शु l’’ दंङ दोहथर ऐ दोई ऐनो टिरा अलज़ि केह; दंङ पतरसबि खंईते खड़े शुचि इलि l
\v 41 दोई गुड़ रे ते दू खड़े लहरी,ऐ पवित्र मीहतिंङ ऐ रंणी मेचिमीरे बुलागी ते दू षिङी दू कन्ज़ाते l
\v 42 दंङ दि गप्पा भत्ते याफारिंङ फेले गी इलि, दंङ महसे मीहचि प्रभु टोइची विश्वास लहरी l
\v 43 दंङ पतरस याफारिंङ शामोन मिन्दा अरिया चमो धन्धा लचाह दोऊ महसे ध्याड़ा तचे बंङज़िरी l
\c 10
\s कुरनेलियुसरि पतरसो बुलासी
\p
\v 1 केसरिया रिंङ कुरनेलियुस मिन्दा इच्चा मीह तोई, अंऊ इतालियानी मिन्दा पलटनो सूबेदार तोई l
\v 2 दू भक्त तोई, और ऐनो भत्ते खानदानो साथे परमेश्वरंङ साथे वेवा तोई, दंङ यहूदी मीहतिंङ महसे दान रंड्री ऐ बराबर परमेश्वरो साथे प्रार्थना लचाह तोई l
\v 3 दोई निहरो षुमु पहरो मुक्का रूठे रंङ खंई कि परमेश्वरो इच्चा स्वर्गदूत दोऊ कछंङ अंजी ते कुट्रा, ‘’हे कुरेनलियुस l’’
\v 4 दोई दू ध्यान रंङ साथे खंई ऐ बेवा ते कुई, ‘’हे प्रभु, छि शुह दोई दोरंङ साथे कुई, ‘’कनु प्रार्थना ऐ कनु दान हिद तहचिमी थलजि परमेश्वरे तुईची पिचि तोरे,
\v 5 दंङ हेन्तेग याफारिंङ मीह चरचि ते शमोनबि अंऊ, दिबि पतरस क्वातेर, बुलागी चरतुई l
\v 6 दू शमोन, चम ओ व्यापार लचाह दोतु दूद तोई, अंऊ दोऊ घरबार समुन्द्रो मुखारिंङ तोत l’’
\v 7 दंङ अंऊ मुक्का दू स्वर्ग दूत अचि दोरंङ साथे गप्पा लहसी तोई अच्चा इलि, तो दोई जुट सेवक, अंऊ दोऊ कछंङ हाज़िर बंङज़ा लचाह तोइर, दोतु बिचंङ इच्चा सिपाही बुलातिर l
\v 8 दंङ दोतिंङ भत्ते गप्पारे कंङी ते याफ़ाऊ हखा चरतिर l
\s पतरसो दर्शन
\p
\v 9 दंङ ऊई ध्याड़ारिंङ अंऊ मुक्का दोरे ज़ोजा,ज़ोजा नगरो कछंङ पिचि इलिर, तो निहर हरे पतरस प्रार्थना लहचिम थलजि लंङ दि इलि l
\v 10 दंङ दोबि योंहष लेहती छा बगत ज़े हिटी शुई, पर अंऊ मुक्का दोरे तेयारी लेह लेह्की तोइरे तो दू बेसुध शुचि इलि l
\v 11 दंङ दोई खंई कि सर्ग अलसा इलि; इच्चा पात्र मोडे चादरो बराबर पिला कुणीऊ दोरची टोमनी ते धरतिऊ हखा तक्सी लेह्की तोत l
\v 12 दंङ अंऊ दि धरतिऊ भत्ते पाठी घुष्टी रंड्रा दोरे जीवारे ऐ सर्गो प्यारेतु तोइरे l
\v 13 दंङ दोबी ध्या ठ्रोह संग थशाहते, ‘’हे पतरस खड़े शुह, ऊई जो l’’
\v 14 पर पतरस कुई, ‘’माह प्रभु, अपेहल ला माह; छना कुईन सता गेह अपेहल ला अपवित्र चीज ज़सिह माह l’’
\v 15 दंङ यचाह अई फेरा दोबी सग थाशातेर, ‘’अंऊ छिल्ल परमेश्वरे शुद ठहरेसि तोत, दोबि कई अशुद थालोह l’’
\v 16 षुमु फेरा ध्या शुई, दंङ दोहथर दू पात्र सर्गो टोइची उठागी केहरी l
\p
\v 17 दंङ अंऊ मुक्का पतरसे ऐनो सेहमो दुविधारिंङ तोई, कि दि दर्शन अंऊ गेह खंईगा दू छि शुबी तरपोदो, तोह खंई, दोरे मीहरे अंऊ दोरे कुरनेलियुस चरसी तोई, शामोन घरबारो पता लगाऐगी पैतंङौ टोइची खड़े शुई,
\v 18 दंङ हाऊष रें ते रूहकचि लेहतिर, ‘’छि शामोन अंऊ पतरस ला शुह, दि ऐ मेहमान शुह?’’
\v 19 पतरस ता दू दर्शन टोइची सोचेसी ऐ लेह्की तोई, कि आत्माई दोरंङ कुई, ‘’खंडू, षुमु मीह कनु खोजारिंङ तोतोर l
\v 20 दंङ दू अच्चा ते योंहखा इलि, दंङ माह वेवा ते दोतंङ साथे शुचि इलि, छना कुईन सता गिह हे दोरे चरसी शुगा l’’
\v 21 दंङ पतरस तकसा ते दू मीहतंङ साथे कुई, ‘’खंडूई अतु खोज केहची लेह लेह्की तोंई, दू गेह ऐ शुगा, केहतु अपिमी छि करण तोत?’’
\v 22 दोचि कुईर, ‘’कुरनेलियुस सूबेदार अंऊ धर्मी ऐ परमेश्वरा रंङ साथे वेवा दू ऐ भत्ते यहूदी जातिरिंङ रूठे मीह तोद, दोई इच्चा पवित्र स्वर्गदूतो दोरची दि उपदेश खोखसिरी कि कनिंङ केनो घरबारंङ बुलागी ते कनु दोरची वचन रेड्रोई l’’
\v 23 दंङ दोई दोरे कछंङ बुलागी ते दोतु पहुना तु ठ्रोह सेवा लहरी l
\s कुरनेलियुसो चूंङ पतरस
\p ऊई ध्याडा दू दोतंङ साथे इलि ऐ याफो न्वारेतु बिचंङ रेंह दोरंङ साथे शुचि इलिर l
\v 24 महस ध्याड़ो थल दोरे केसरिया पिचि इलिर, कुरनेलियुस ऐनो नातारे ऐ प्यारे मित्र ठ्रोका लहची ते दोति रुमजी लेह्की तोई l
\v 25 दंङ पतरस कछंङ अंजी अपि लेह्की तोई, तोह कुरनेलियुस दोरंङ साथे दोरिह ऐ दोऊ कोन्जो टोइची द्चिह ते दोबी फ्यग लहरी l
\v 26 पर पतरसे दू खड़े लहची ते कुई, ‘’खड़े शुह, गेह ला ता मीह शुगा l’’
\v 27 दंङ दोरंङ साथे गप्पा लहची ते कछंङ इलि तोह खंई महसे मीहरे ठ्रोका शुचि इलिर l
\v 28 दोतंङ साथे कुई केहची ञेचातोनि कि ऊई जातितु संगति लहची दोऊ दोर इबि यहूदी थलजि अधर्म शुह, पर परमेश्वरे गेहबी कंङादि कि अरिया मीहबी अपवित्र या अशुद माह कोग l
\v 29 दंङ ध्या लेह गेह अंऊ मुक्का बुलातिर तो बिना अंऊला आपति बे अच्चा अतिगा l हेन्तेग गेह रूहक्चा दोऊ कि गेहबी छि कमो थलजि बुलातिन?’’
\p
\v 30 कुरनेलियुस कुई, ‘’दि घड़ी पूरे पि ध्याडा शुचि इलि गेह घेंङौ घरबारंङ षुमु पहरंङ प्रार्थना लचिह लेह्की तोइगा, तोह खंडूई इच्चा गंङमी चमकीला खमज़ेर लेचाह ते, गिऊ तुईची अंजी खड़े शुई
\v 31 दंङ कुट्री लेहती, ‘हे कुरनेलियुस, कनु प्रार्थना थक्सी केहशी तोत कनु दान परमेशवरो तुईची हिद लेह केहशी तोरे l
\v 32 ध्या लेह अतिगा याफा चरति ते शामोन अंऊ पतरस कहलाचा, बुलातु l दू समुन्द्रो मुखारिंङ शामोन,अंऊ चमो व्यापार लचाह दोतु घरबारंङ मेहमान तोत l
\v 33 दंङ दोहथर कनु कछंङ मीह चरतिगा केई रूठे लहरिण अंऊ का अच्चा अतिगा l हेन्तेग हेनर भत्ते देरतिंङ परमेश्वरो तुईची तोनि, ताकि अंऊ छि परमेश्वरे कनिंङ साथे कुषीह तोत दू रेडू l’’
\s पतरसो उपदेश
\p
\v 34 दंङ पतरसे कुई, ‘’हेन्तेग गेहबी समझेसी अच्चा अति कि परमेशवरे अतुला पक्षपात माह लचाह,
\v 35 पर भत्ते जातिरिंङ अंऊ दोरंङ बेज़ाद ऐ धर्मो कम लचाह तोत, दू दोबी रूठे चेहसी l
\v 36 अंऊ वचन दोई इस्राएलो कछंङ चरति, अंऊ मुक्का दोई यीशु मसीह दोरची [ अंऊ भत्ते दू प्रभु तोद ] शान्ति ऊ सुसमाचार सुनाति,
\v 37 दू वचन केहची ञेचातानि अंऊ यूहन्ना बपतिस्माऊ प्रचारो थल गलीलो दोरची शुरू शुचि ते भत्ते यहूदियारिंङ फेलेगी इलि:
\v 38 परमेश्वरे अंऊ रीतिरंङ साथे यीशु नासरीबि पवित्र आत्मा ऐ सामर्थरंङ साथे अभिषेक लहरी, दोई भलाई लहची ऐ भत्ते दि अंऊ शेतानो दोरची सतासी दोरे तोइर दोतिंङ ठीक लहचाते, छना कुचे परमेश्वर दोरंङ साथे तोई l
\v 39 हेनर दू भत्ते कमो गवाह तोनि, अंऊ दोई यहूदियाऊ देशरिंङ ऐ यरूशलेमरि लहरी दंङ दोचि दू क्रूसो टोइची लटकागी ते सचिह चरतिर l
\v 40 दंङ दोबी परमेश्वरे षुमु ध्याडा थल षिङी ऐ प्रगट ला लेह केहशी तोत l
\v 41 दंङ भत्ते मीहतु टोइच माशू वरन दू गवाही तु टोइची अंऊ दोति परमेश्वरे तुई बे चुनेकसी केहशी तोई, छना कुचे हेन्दु टोइची अंऊ दोचि दोऊ सि दोतु बिचंङ षिङी शुबिमी थल दोरंङ साथे ज़े तुङरिर;
\v 42 दंङ दोई ञेतिंङ आज्ञा रंई कि मीहतु बिचंङ प्रचार लहची गवाही रांई,कि दि दू ऐ शुह अपि परमेश्वरे षिङी ऐ सिऊ दोतु न्यायी ठहरासि तोत l
\v 43 दोऊ भत्ते भविष्यवक्ता गवाही रांड्रा दोरे कि अंऊ दि ला दोऊ टोइची विश्वास लोहतो, दोबी दोऊ मिन्दु दोरची पापो माफ़ी खोखसोतो l’’
\s ऊई जातितु टोइची पवित्र आत्मा तक्सी
\p
\v 44 पतरसे दि गप्पारे कुट्री ऐ लेह्की तोई कि पवित्र आत्मा वचनो भत्ते रेड्रा दोतु टोइची तकसाह इलि l
\v 45 दंङ अंयो खतना लहसी दोरे विश्वासी पतरसे रंङ साथे अंजी तोइरे दोरे भत्ते हेरान शुइरे कि ऊई जातितु टोइची ला पवित्र आत्माऊ दान उंडलेसि तोत l
\v 46 छना कुचे दोचि दोति पाठी,पाठी भाषा कुट्री ऐ परमेश्वरो बड़ाई लचिह सुनेति lदिऊ टोइची पतरसे कुई,
\v 47 ‘’दंङ अचिया तिऊ रोक लेह तरपोतो [ ति अचि रोकेगी तरपोदो ], कि दिचि बपतिस्मा माह खोखपोरे अंऊ दोचि हेन्दु बराबर पवित्र आत्मा खोखतिर?’’
\v 48 दंङ दोई आज्ञा रंई कि दोति यीशु मसीह मिन्दा बपतिस्मा रांई l दंङ दोचि दोरंङ साथे ध्याडा दोतंङ साथे बंङज़ि प्रार्थना लहरिर l
\c 11
\s पतरसो दोरची ऐनो कमो स्पष्टीकरण
\p
\v 1 दंङ प्रेरितो ऐ न्वारेज़ि अंऊ यहूदियारिंङ तोइर सुनेतिर कि ऊई जातियोज़ि ला परमेश्वरो वचन मानेगी केहरी l
\v 2 दंङ अंऊ मुक्का पतरस यरूशलेमरिंङ अति, तो खतना लहसी दोरे मीहर दोरंङ साथे वाद, विवाद लचिह लेहतिर,
\v 3 ‘’केई खतनारहित मीहतु दोर इलि ते दोतंङ साथे ज़ेहरिन l’’
\v 4 दंङ पतरसे दोति शुरू बे इच्चा बराबर कुचिह सुनाति:
\v 5 ‘’गेह याफा नगरंङ प्रार्थना लचिह लेह्की तोइगा, ऐ बेसुध शुचि ते इच्चा दर्शन खंईगा कि इच्चा पात्र, मोड़े चादरो बराबर पिला हासी कुणीऊ, सर्गाचि टकसा ते गिऊ कछंङ अति l
\v 6 अंऊ मुक्का गेह दोऊ टोइची ध्यान लहरिगा, तो दोरिंङ धरतिऊ टोइची ऐ बंणो जीवार ऐ रांहरेर ऐ घुष्टी रंड्रा दोरे ऐ सर्गो प्यारे खंईगा,
\v 7 दंङ दि सर्ग ला रेड्रीगा, ‘हे पतरस अचु, सचिह चरतु ऐ ज़ो l
\v 8 दंङ गेह कुईगा, ‘मेह प्रभु मेह, छना कुचे अंऊला अपवित्र या अशुद चीज गिऊ आहरिंङ अपेल बे इलि माह l’
\v 9 दंङ दिऊ जबाब रिंङ सर्गरिंङ अई बार संग शुई; अंऊ छिल्ल परमेश्वरे शुद ठहरासिह तोत, दोबी अशुद था कुडू l’’
\v 10 दंङ षुमु बार ध्या ठ्रोह शुई; दंङ दोहथर भत्ते धिर सर्गो टोइची शोकिह रेन्ज़ा शिलिर l
\v 11 दंङ खंडूई, दोहथर षुमु मीहरे अंऊ केसरिया दोरची गेरंङ साथे चरसिह तोइर, दू घरबारंङ अंऊर ञेर तोईन, अंजी खड़े शुइरे,
\v 12 दंङ आत्माज़ि गेरंङ साथे दोतंङ माह वेवा ते कुईर, दंङ दिरे त्रुई न्वारे ला गेरंङ साथे शुचि इलिर; दंङ ञेर दू मीहू घरबारंङ इलि l
\v 13 दंङ दोई ञेतिंङ कांङी केई, कि दोई इच्चा स्वर्गदूत ऐनो घरबारंङ खड़े शुई, ‘अचि दोरंङ साथे कुई, याफारिंङ मीह चरचि ते शामोनबि अंऊ दिबि पतरस कुट्रा दोरे बुलागी चरतु l
\v 14 दंङ दोई कनिंङ साथे ध्या ठ्रोह गप्पा लोहतो, अंऊ दोऊ दोरची कांह ऐ कनु भत्ते घराना उद्धार खोखपोदो l’
\v 15 अंऊ मुक्का गेह गप्पा लेह लेहतिगा तो पवित्र आत्मा दोतु टोइची दू ऐ रीति रंङ साथे तकसिरि अंऊ रीति रंङ साथे मुण्डारिंङ ञेतु टोइची तकसा इलि l
\v 16 दंङ दोहथर गेहबी प्रभु दू वचन हिद अति, अंऊ दोई कुषीह तोई यूहन्नाता ति रंङ साथे बपतिस्मा रेंई, पर केर पवित्र आत्मारंङ साथे बपतिस्मा खोखपोरे l’
\v 17 अंऊ मुक्का परमेश्वरे दोतिंङ ला दू ऐ दान रंई, अंऊ ञेतिंङ प्रभु यीशु मसीह टोइची विशवास लचिह रंङ साथे खोखसा तोई;तो गेह अरि तोइगा अंऊ पमेश्वराबि रोकेगी तरचा?’’
\v 18 दंङ दि रेड्रा ते दोरे चुपे बंङज़िरे, दंङ परमेश्वरो बड़ाई लचिह ते कुट्री लेहतिर, ‘’दंङ दोहथर ता परमेश्वर ऊई जातितु ला षिङमी थलजि सेहम किरचिमी दान रांहषी तोत l’’
\s अन्ताकियो कलीसिया
\p
\v 19 दंङ मीहरे दू क्लेशो मीहरे स्तिफनुसे लहची पड़ेगी तोइर, तितर-बितर शुचि इलजि तोइरे दोरे दोई किरची- किरची, पिंङे केइ ऐ साइप्रस ऐ अन्ताकिया रिंङ पिचि इलिर; पर यहूदीरे छोड़ेगी ऊई अतिंङ ला वचन सुनाईचा माह तोइरे l
\v 20 पर दोतु बिचंङ रे साइप्रसवासी ऐ कुरेनी तोइरे, अंऊ अन्ताकियारिंङ अंजी ते यूनानीती ला प्रभु यीशु सुसमाचारो गप्पारे सुनाचि लेहतिर l
\v 21 प्रभु कनु गुड़ दोतु टोइची तोई महसे मीहरे विशवास लहची ते प्रभु हखा किरतिर l
\v 22 दंङ अंऊ मुक्का दोतु चर्चा यरूशलेमो कलीसियारिंङ सुनेचिरिंङ अता, तोह दोचि बरनावासा बि अन्ताकिया चरति l
\v 23 दंङ दोरे दोरतिंङ पिचि ते परमेश्वरो अनुग्रह खंईते खुश शुइरे, भत्तेज़ि उपदेश रेंई कि तन मन लगागी ते प्रभु रंङ साथे लिपटेगी बंङजूंई l
\v 24 दंङ दू इच्चा रूठे मीह तोई, ऐ पवित्र आत्मा ऐ विश्वास रंङ साथे परिपूर्ण तोई, दंङ ऊई महसे मीहरे प्रभुरिंङ अंजी मिलेतिर l
\v 25 दंङ दू शाऊल पेट्री मी थ्ल्ज़ी तर्सुसो हका अचा इलि l
\v 26 दंङ दोहथर साथे दोरि तो अन्ताकिया हतिर; दंङ ध्या शुई कि दोरे इच्चा साल तचे कलीसिया रंङ साथे मिलेगी ऐ महस मीहतु उपदेश रांड्रा लहरिर; चेलार भत्ते बे मुण्डारिंङ अन्ताकिया ऐ मसीह कहलातिर l
\p
\v 27 दंङ दू ऐ ध्याड़ारिंङ ऊई भविष्यवक्ता यरूशलेमो दोरची अन्ताकिया अतिर l
\v 28 दंङ दोतु बिचंङ अगबुस मिन्दा इच्चा ई खड़े शुचि ते आत्माऊ दोरची साथे दि कंङाते कि भत्ते संसारारिंङ मोड़े अकाल पड़ेपोतो, दू अकाल कलोदियुस मुक्का पड़ेति l
\v 29 दंङ दोहथर चेलाज़ि फ़ेसला लहरिर कि हर इच्चा ऐनो-ऐनो पूंजी हिसाबे यहूदियारिंङ बंङज़ा दोरे न्वारे तु सहायताऊ थलजि थोड़े मीहरे चरतिरे l
\v 30 दंङ दोचि ध्या लेह लहरी; ऐ बरनावास शाउलो गुड़रिंङ सेहंणा मीहतु कछंङ चरतिर l
\c 12
\s पतरसो बंदी ग्रहों दोरची मुक्ति
\p
\v 1 दंङ दू मुक्कारिंङ हेरोदेस रज्ज़ा कलीसियाओ रेह मीहतिंङ सताईचिमी थलजि दोतु टोइची गुड़ केहू l
\v 2 दोई यूहन्ना न्वा याकूबबि तलवारंङ साथे सचिह चरति l
\v 3 अंऊ मुक्का दोई खंङी कि यहूदी मीहरे दिरंङ साथे खुश श्वातोरे तो दोई पतरस बि ला चुमनी चरति दू ध्याड़ा अखमीरी रोटी तोइर l
\v 4 दोई दू चुमनी ते बंदीगृहरिंङ जेलंङ चिन्ह चरति, दंङ पि- पि सिपाही पि पहरंङ केहरी; दि बिचंङ कि फसह त्याहार थल दू मीहतु तुइज़ि हंपोंई l
\v 5 जेलरिंङ पतरस बन्द तोई,पर कलीसिया दोऊ थलजि इच्चा सेहम शुचि ते परमेश्वरो हखा प्रार्थना लेह लेह्की तोई l
\p
\v 6 दंङ अंऊ मुक्का हेरोदेस दोबि मीहतु तुईज़ि छुसिह ते जुट सिफहियोतु बिचंङ ईम लेह्की तोई;दंङ पहरा रंड्रा पैतंङ टोइची बंदीग्रह रखवाली लेह लेह्की तोइरे l
\v 7 तो खंडूई, प्रभु इच्चा स्वर्गदूत अंजे खड़े शुई ऐ दंङ दू ठहारिंङ छंङी शुई, दंङ दोई पतरसो ऋहश्पोह टोइची गुड़ केहची ते दू खड़े लहरी ऐ कुई, ‘’खड़े अछू, युत्ताह लोह, l’’ और दोऊ गुडीज़ि शांङणी युहप्सा द्चिह इलि l
\v 8 दंङ ऐनो बूट लेह्की केहरी,’’दोई ध्वाए ऐ लहरी l दंङ यचाह दोई दोरंङ साथे कुई; केनो खमज़ेर लेचाह ते गिऊ थलेचि शुचि ईला l’’
\p
\v 9 दंङ दू हुंचाते दोऊ थलेचि शुचि इलि; पर दि ञेचाते कि अंऊ दि स्वर्गदूत लेह लेह्की तोत दू हेले शु, पर दि समझेति कि गेह दर्शन खंड्री लेह्की तोग l
\v 10 दंङ दू मुण्डो ऐ दोऊ थले पहरारिंङ हुंचा ते दू लिलामो पैतंङौ कछंङ पिचातेर, अंऊ नगरो हखा तोर l दू दोतु थलजि ऐनो ऐने ऐ अलसा इलि, दंङ दोरे हुंचा ते इच्चा ऐ गली शुचि इलिर; दंङ दोहथर ऐ स्वर्गदूत दू केचिह ते अच्चा इलि l
\v 11 दंङ पतरसे बेहोश शुचि ते कुई, ‘’हेन्तेग हेले ञेई केइगा कि प्रभुई ऐनो स्वर्गदूत चरचि ते गेह हेरोदेसो गुट्री छुड़ागी केहरी, दंङ यहुदियोतु भत्ते आशा तोड़ेगी चरति l’’
\p
\v 12 दंङ दि ञेईते दू यूहन्ना ऐ मरियमो घरबारंङ इलि, अंऊ दिबि मरकुस क्वातेर l दंङ दोर महसे मीहर ठ्रोकाह शुचिह ते प्रार्थना लचिह लेह्की तोइरे l
\v 13 दंङ अंऊ मुक्का दोई पैतंङरिंङ टुखटुख लहरी, दंङ रुदे मिनंदंङ इच्चा दासी पैतंङ अल्ज़ीमी थलजि अति l
\v 14 पतरसो संग सेहषी ते दोई खुशी रंङ साथे पैतंङ माह अलदि,पर ज़रका रांड्रा ते कछंङ इलि ऐ कंजे कि पतरस पैतंङ कछंङ खड़े तोत l
\v 15 दंङ दोचि दोरंङ साथे कुई, ‘’का बम्ज़ी शुना l’’ पर दोई पक्का रंङ साथे कुई कि ध्या ऐ शुह l दोहथर दोचि कुई, ‘’दोऊ स्वर्गदूत शोतो l’’
\v 16 पर पतरस पैतंङ ठुखठुख ऐ बंङज़िरि: दोचि कल अलदिरी, दंङ दू खंई ते हेरान केशाह इलिर l
\v 17 दंङ दोई दोतिंङ गुड़ी रंङ साथे इशारा लहरी कि चुपे बंङज़ु; दोति कंङाते कि प्रभु अंऊ रीतिरंङ साथे दोबी दोरची हुंची हति; दंङ कुई, ‘’याकूब ऐ न्वारे दंङ दि गप्पा कंङी केहईनिहl’’ दंङ हुंचा ते ऊई ठहरी अच्चा इलि l
\p
\v 18 दंङ मुयोरे सिफहियोतु मोड़े हल्ला शुचि इलि कि पतरसो छि शुई l
\v 19 दंङ अंऊ मुक्का हेरोदेस दोऊ खोज लहरी ऐ माह खोखसिरी, तो पहरेदारा तु जांच लहची ते आज्ञा रें कि दोरे सचिह केचिह केई; दंङ दू यहूदिया छोड़ेगी ते केसरिया रिंङ इलि ते बंङज़ि लेहती l
\s हेरोदेसो सि
\p
\v 20 हेरोदेस सूर ऐ सेदा ऊ मीहतंङ महसे दुखी तोई ध्या लेह दोरे चित शुचि ते दोऊ कछंङ अति, दंङ बलास्तुसबि अंऊ रज्ज़ा ऊ इच्चा कर्मचारी तोई, मानागी ते मेल मिलाप लहची सेहम लहरी; छना कुचे रज्ज़ाऊ देशारंङ साथे दोतु देशा पालन-पोषण शुचि तोई l
\v 21 दंङ ठहरासि दू ध्याड़ारिंङ हेरोदेस राजवस्त्र लेचाह ते सिहासन टोइची बंङज़िरि, दंङ दोति दोऊ बखान लेह लेहती l
\v 22 दंङ दोहथर मिहर हाऊष रांड्री लेहतिर, ‘’दि ता मीहू माशू प्रभु संग शुह l’’
\v 23 दू मुक्का प्रभु इच्चा स्वर्ग दूत दोहथर दू सचिह चरति, छना कुचे दोई परमेश्वरो महिमा माह रंई; दंङ दू ओमड्रा लेह्की ते सिए इलि l
\v 24 पर परमेश्वरो वचन बेसह ऐ फेलेगी इलि l
\p
\v 25 दंङ अंऊ मुक्का बरनवास ऐ शाऊल ऐनो सेवा पूरे लेह केहरी तो यूहन्नाबि अंऊ मरकुस कुट्रातोर, साथे रेन्ज़ा ते यरूशलेम दोरची वापस अतिर l
\c 13
\s बरनवासे ऐ शाउल चरचि
\p
\v 1 अन्ताकिया कलीसियारिंङ अंयो भविष्यवक्ता ऐ उपदेशक तोइरे; छना:बरनवास ऐ शामोन अंऊ दिबि निगर कुट्रातेर;लुकियुस कुरेनी, चोथाई देशो रज्ज़ा हेरोदेसो दूधभाई मनाहेम, शाऊल l
\v 2 दंङ अंऊ मुक्का दोरे उपवास सहित प्रभु उपासना लेह लेह्की तोइरे, तो पवित्र आत्माज़ि कुई, ‘’गिऊ थलजि बरनवास ऐ शाऊलबि दू कमो थलजि शतह लंही अंऊ दिऊ थलजि गेह दोरे बुलातिगा l’’
\v 3 दोहथर दोचि उपवास ऐ प्रार्थना लचिह ते दोतु टोइची गुड़ तचिह ते दोरे विदा लहरी l
\s पोलुसो पहली प्रचार यात्रा
\p
\v 4 दंङ दोरे पवित्र आत्माऊ चरसी दोरे सिलुकियाओ हखा इलिर; दंङ दोरची जहाज टोइची चड़ेगी ते साइप्रस हखा इलिर;
\v 5 दंङ सलमिस पिचि ते, परमेश्वरो वचन यहूदियोतु प्रार्थना घरबारंङ सुनातिर l यूहन्ना दोतु सेवक तोई l
\v 6 दंङ दोरे दू भत्ते टापू शुचि ते पाफुस तचे पिचातेर दोर दोतिंङ बार यीशु मिन्दा इच्चा यहूदी टोन्हें ऐ हप्सी भविष्यवक्ता खोखसिरी l
\v 7 दू हाकिम सिरगियुस पोलुस रंङ साथे तोई, अंऊ बुद्धिमान गंङमी तोई l दोई बरनवास ऐ शाऊल बि ऐनो कछंङ बुलागी ते परमेशवरो वचन सुनाचिम सेहम लहरी l
\v 8 पर झलीमास टोंन्हें, दोऊ छना कुईन सता दि ऐ दोऊ मिन्दु अर्थ तोत, दोतु विरोध लचिह ते हाकिम बि विशवास लचिह दोरची रोकेचिम सेहम लहरी l
\v 9 दंङ शाऊल अतु मिन पोलुस तोत,पवित्र आत्मा रंङ साथे परिपूर्ण शुबी जुंस दोऊ हखा खंई ते कुई,
\v 10 ‘’हे भत्ते कपट ऐ भत्ते चतुराई रंङ साथे बिंङी ते शेतानो ओलादो, शक्ल धर्म बैरी, छि केई प्रभु सीधे अम डेरे लचिह माह छोड़ेपोन?
\v 11 दंङ हेन्तेग खंडू, प्रभु गुड़ कनु टोइची लेहकी तोत; और थोड़े टेम तचे कांङे बंङज़ोन ऐ ऐके खंई मरपोन l’’दंङ दोहथर भूदडे हंयार दोऊ टोइची केशाह इलि, दंङ दू देखा-नोखा खंड्री लेहती ताकि अचिया दोऊ गुड़ चुमने ते रेन्ज़ा शोतो l
\v 12 दंङ हाकिम अंऊ शुचि तोई दू खंईते ऐ प्रभु उपदेशङ साथे हेरानी शुचि ते विश्वास लहरी l
\s पिसिदियाओ अन्ताकियारि
\p
\v 13 पोलुस ऐ दोऊ साथी पाफुस दोरची जहाज अल्जी ते पनफुलियाऊ पिरगा रिंङ अतिर; दंङ यूहन्ना दोतिंङ केट्राते यरूशलेम हखा यचाह इलि l
\v 14 दंङ पिरगा ऊ दोरची तुंखा बड़ेगी ते दोरे पिसदियाऊ अन्ताकियारिंङ पिचातेर; दंङ सब्तो ध्याडारिंङ प्रार्थनाऊ घरबारंङ इलि ते बंङज़ा इलिर l
\v 15 व्यवस्था ऐ भविष्यवक्तातु किताब पड़ेगी थल प्रार्थना घरबारो सरदारो मुंडे दोचि दोतु कछंङ उजाव चरतिर, ‘’हे न्वारे,मीहतु उपदेशो थलजि केहतु सेहमरिंङ अंऊला गप्पा तोह ता कुई l’’
\v 16 दंङ दोहथर पोलुस खड़े हुची ते गुट्री कुहची इशारा लचिह ते कुई, ‘’हे इस्राएलियो, परमेश्वर दोरची बेचाह, केर रेड्रोई:
\v 17 दि इस्राइली मीहतु परमेश्वरे हेन्दु बाह-मेमेर चुनेगी केई, दंङ अंऊ मुक्का दि मीहर मिस्त्र देशंङ परदेशी शुचि ते बंङज़ा तोइरे, तोह दोतु तरक्की ऐ मोड़े याहबो दोरची हुंची हति l
\v 18 दंङ दू निहज साल तचे जंगलंङ दोतंङ साथे बंङज़ा सहन लचाह बंङज़िरि,
\v 19 दंङ कनान देशरिंङ निह जातितु नाश लचिह ते दोतु देश अंऊ ला साढे पी राह वर्ष दितु मीरासरिंङ लेह केहरी l
\v 20 दंङ दोऊ थल दोई शमूएल भविष्यवक्ता तचे दोतु बिचंङ न्यायी ठहरातिर l
\v 21 दंङ दोऊ थल दिचि इच्चा रज्ज़ा पेचातेर: दंङ परमेश्वर निहज साल थलजि बिन्यामिनो गोत्रो बिचंङ इच्चा मीह; छना कुचे किशो योह शाऊल दोतु टोइच रज्ज़ा ठहरातिर l
\v 22 दंङ दू शताह लचिह ते दाऊद,गिऊ सेहम हिसाबे खोखसा इलजि तोत;दोई ऐ गिऊ भत्ते इच्छा पूरा लोहतो l
\v 23 दंङ दिऊ ऐ वंश दोरची परमेश्वरे ऐनो प्रतिज्ञाऊ हिसाबे इस्राएल कछंङ इच्चा उद्धारकर्ता यीशु चरति l
\v 24 अंऊ दिऊ अपिमी बे तुई यूहन्ना ई भत्ते इस्राइलियोतु सेहम फिराब बपतिस्मा प्रचार लहरी l
\v 25 दंङ यूहन्ना ऐनो सेवा पूरी लचिहम तोई, तोह दोई कुई, ‘केचिह गेह छि समझेसी तांताई? गेह दू मशुगा l पर खंडूई; गिऊ थल इच्चा अपिमी तोत, अतु कोन्जो बूट ला गेह युफचिम जोगे ला माहतोग?
\v 26 ‘’हे न्वारे, केर अंऊ अब्राहमो ओलाद शुई; केर अंऊ परमेश्वरंङ साथे बेवातोंई केहतु कछंङ दि उद्धारो वचन चरसिह तोत l
\v 27 छना कुचे यरूशलेमो बंङज़ा दोरे दोतु सरदाराचि माह ता दू अचिया सेहषी तरचाते माह ऐ भविष्यवक्तातु गप्पा समझेतिर अंऊ भत्ते सब्तो ध्याडारिंङ पड़ेगी केट्रातोरे, ध्या लेह दू दोषी ठहरागी ते दू गप्पारे पूरा लहरिर l
\v 28 दंङ दोचि सचिह केट्रीमी जोगे अंऊला दोष दोऊ अन्दरेच माह खंई lतांला पिलातुसरंङ साथे विनती लहरी कि दू सचिह केट्री l
\v 29 दंङ दोचि दोऊ पाठी चेहसी दू गप्पा पूरे लहरी तो दू क्रूसो टोइची तकची ते कब्र ओ अन्दरेच केहरी l
\v 30 पर परमेश्वरे दू सि दोतु बिचंङ षिङमी लहरी l
\v 31 दंङ दू दोतिंङ अंऊ दोरंङ साथे गलील दोरची यरूशलेम अंजी तोईरे, महसे ध्याडा तचे तंङफते lमीहतु तुईचि हेन्तेग दोरे ऐ दोऊ गवाह तोरे l
\v 32 दंङ ञेर केतिंङ दू प्रतिज्ञा पाठी अंऊ बाह मेमे तु साथे लहसी तोई दि सुसमाचार सुनाईचा तोई l
\v 33 कि परमेश्वरे यीशु षिङमी लचिह ते, दू ऐ प्रतिज्ञा हेन्दु ओलादो थलजि पूरी लहरी; छना ऊई भजनरिंङ ला चेहसी तोह,
\p का ऐ गिऊ योह शुना; तोग ऐ का गिऊ दोरची ज़ेहकी शुना l
\v 34 दंङ दोऊ दि रीतिरंङ साथे सिऊ दोतु बिचंङ षिङी इबिमी पाठी ला कि दू अपेल ला माह सूफी जुंश ध्या कुषीह तोत,
\p ‘’गेह दाऊदो टोइची कि दू पवित्र ऐ अटल कृपा केहतु टोइची लोहग l’
\v 35 ध्या लेह दोई इच्चा ऊई भजनारिंङ ला कुषीह तोत,
\p का केनो पवित्र मीहबी सूफी मारन l
\v 36 छना कुचे दाउद ता परमेश्वरो इच्छाऊ अनुसार ऐनो मुक्कारिंङ सेवा लहची ते ईमरि इलि, दंङ ऐनो बाह मेमेतु बिचंङ इलि च्वासिरि दंङ सुह्षी ला इलि l
\v 37 पर अपि परमेश्वरे षिङी लहरी, दंङ दू सुहति ला माह l
\v 38 ध्या लेह हे न्वारे केहची ञेई चरतुई कि दिऊ दोरची पापो माफ़ीऊ सुसमाचार केतिंङ रांड्रा तोत;
\v 39 दंङ अंऊ गप्पो केर मूसाओ व्यवस्थाओ दोरची निर्दोष शोर, दू ऐ भत्ते दू बिचंङ हर इच्चा विश्वास लचाह दू दोऊ दोरची निर्दोष शोर l
\v 40 ध्या लेह चोकस बंङजूंई, ध्या शुबी मेस कि अंऊ भविष्यवक्तातु किताबरिंङ अंजी तोत, केहतु टोइची ला अंजी पड़ेपोतो;l
\p
\v 41 हे निन्दा लचाहरे, खंडुई, हेरान शुई, दंङ मिटेगी इलांई; छना कुचे गेह केहतु ध्याड़ारिंङ इच्चा कम लोहगा, ध्या ठ्रोह कम कि अचिया केतंङ साथे दोऊ चर्चा लोहतो, तो केचिह अपेहल विश्वास लोहंनी माह l’’
\v 42 दंङ दोतु धकते हुंचिमी मुक्कारिंङ मीहची दोतंङ साथे विनती लहची लेहतिर कि अई सब्तो ध्याड़ारिंङ ञेतिंङ दि गप्पा यचाह सुनातेन l
\v 43 दंङ अंऊ मुक्का सभा खड़े अच्चा इलि तो यहुदियोतु ऐ यहूदी दोर अंजी दोरे भक्तो बिचंङ महसे पोलुस ऐ बरनबास थलेचि शुचि इलिर; दंङ दोचि दोतंङ गप्पा लचिह ते समझातिर कि परमेश्वरो अनुग्रहरिंङ बड़ेकी बंङज़ुई l
\p
\v 44 दंङ अई सब्तो ध्याड़ारिंङ नगरंङ भत्ते मीहर परमेश्वरो वचन रेड्री ठ्रोका शुचि इलिर l
\v 45 पर यहूदीज़ि मोड़े भीड़ तंङी ते रोहषारंङ साथे बिंङी इलिर ऐ निन्दा लचाह ते पोलुसो गप्पो विरोधरिंङ कुट्री लेहतिर l
\v 46 दंङ दोहथर पोलुस ऐ बरनवास निडर शुचि ते कुट्रीते,‘’जरूरी तोई कि परमेश्वरो वचन मुण्डारिंङ केतिंङ सुनाची तोई, पर अंऊ मुक्का केचिह दू उईतार लचाह तोनि, ऐ केनातिंङ अनन्त जीवनो जोगे माह ठहराचातोनि, तोह खंडुई ञेर ऊई जातितु हखा किरचा योंई l
\v 47 छना कुचे प्रभु ञेतिंङ दि आज्ञा रांहषी तोत,
\p गेह कनिंङ ऊई जातितु थलजि छंङी ठहरासी तोत, ताकि क धरतिऊ मुखा तचे उद्धारो पैतंङ शोतो l
\v 48 दंङ दि रेड्रा ते ऊई जातिर खुश शुईर, ऐ परमेश्वरो वचनो बड़ाई लेह लेहतिर l अंयो अनन्त जीवनो थलजि ठहरागी केषाह तोईर, दोचि विश्वास लहरिर l
\v 49 दंङ दोहथर ऐ प्रभु वचन दू भत्ते ठहरीरिंङ पिपि लेहती l
\v 50 पर यहुदियोज़ि भक्त ऐ कुलीन मेचिमीतिंङ ऊई नगरो मोड़े मीहरे उलेचि लेहतिर, पोलुस ऐ बरनवासो विरुद्ध झगड़ा लचिह ते दोति ऐनातु ठहरीच हुंची चरतिर l
\v 51 दंङ दोरे दोतु तुइज़ि ऐनो कोन्जो धूण ठुडकेगी ते इकुनियुमो हखा अचा इलिर l
\v 52 दंङ चेलातंङ साथे खुशीरंङ ऐ पवित्र आत्मा रंङ साथे परिपूर्ण शुवा लहरिर l
\c 14
\s इकुनियमरि पोलुस ऐ बरनावास
\p
\v 1 इकुनियुमरिंङ ध्या शुई कि दोर यहूदीयो प्रार्थनाओ घरबारंङ साथे-साथे इलिर,और ध्या ठ्रोह गप्पा शुई कि यहूदीज़ि ऐ यूनानीतु झुल्लो दोचि महसेज़ि विशवास लहरिर l
\v 2 पर विशवास माह लहज़ाड यहूदिज़ि ऊई जातितु सेहम न्वारेतु विरोधो थलजि उलेकि ऐ कटुता पैदा लहज़ी केहर l
\v 3 दोर महस ध्याडा तक दोर बंङज़िर,दंङ प्रभु भरोसा ऐ याहब रंङ साथे गप्पा लहज़ते;और दू ऐनो गुहड़चि चिन्ह ऐ चमत्कारो अदभुत कम लहज़ाते दंङ ऐनो अनुग्रहओ वचनो टोइची गवाही रांड्राते l
\v 4 पर नगरो मीहतु बिचंङ फुट पड़ेगी इलजि तोई,दिऊ थल महस ता यहूदीयो तु हखा और अन्यो प्रेरितो हखा शुचि इलिर l
\v 5 पर अपेल ऊई जाति ऐ यहूदी दोतु अपमान ऐ दोतु टोइची रह्घ द्रले बहेची लेहतिर दंङ एनो सरदारंङ साथे दोतु हखा ज़रका रेंईर,
\v 6 दंङ दोचि दि गप्पा ञेये चरतिर,और लुकाऊनिया ऐ लुस्त्रा और दिरबे नगरंङ,और कछंङ नगरंङ पोक्शी इलिर
\v 7 और दोर सुसमाचार सुनाची लेहतिर l
\s लुस्त्रा ऐ दिरबेरि
\p
\v 8 लुस्त्रारि इच्चा मीह बंङज़ा तोई,अंऊ कोन्जो कमज़ोर तोई l दू जेह्फी मुक्का बे लटे तोई और अपेहल ला ज़ोहसी माह तोई l
\v 9 दू पोलुसो गप्पा लेह थाकशा तोई l पोलुसे दोऊ हखा खंणीकि दोबी ठीक शुबिमी विशवास तोई,
\v 10 दंङ दोई ज़ोरे कुहतो, ‘’केहनो कोन्जो टोइची सीधा खड़े शुह l’’और दू छाऊ रंड्रा ज़ोज़ि लेहती l
\v 11 मीहची पोलुसो दि कम खंणी ते लुकाऊनियाऊ भाषारि जोरे हाऊष रें कुई, ‘’भगवान मीहतु रूपरिंङ हेन्दु कछंङ अच्चा अंज़ा l’’
\v 12 दोचि बरनबास बि ज्यूस,दंङ पोलुस ऐ हिरमेस कुई छना कुईन सता दू गप्पारि मोड़े तोई l
\v 13 ज्यूसओ दू मन्दिरो पुजारी अंऊ दोतु नगरो सामटे तोई,बांङ ऐ ऊडो हार पैतंङौ कछंङ हंजी मीहतंङ साथे बलिदान लहज़ि ताते l
\v 14 पर बरनबास ऐ प्रेरित पोलुसे दि थाकशाते,तो ऐनो खमज़ेर ट्रवले भीड़ो हखा अति,और हाऊष रें कुड़ी लेहती,
\v 15 ‘’हे मीहरे,केहची छिह लहज़ातन?ञेरे ला केहतु ठ्रोह दुख सुखो ठ्रोह भोगी मीह शुई,और केतिंङ सुसमाचार सुनाचातोनि कि केर दि कम मेह चीजो दोरची किरची परमेश्वरो हखा किरज़ुई,अची स्वर्ग ऐ धरतिऊ और समुन्द्रो और छिल्ला दोर तोह बणाशी शुह l
\v 16 .दोई बीतेगी दू मुक्का भत्ते जातिति ऐनो-ऐनो अमरिंङ ज़ोज़ि लहते l
\v 17 .तांला दोई एनाबी बे-गवाह माह छोड़ती;पर दू भलाई लहज़ा लहते,और सर्गज़ि संदा ऐ फलरंड्रा मोसम रंजी ते हेन्दु सेहम खुश लवाह लाह l’’
\v 18 .दि कुहची दोई मीहर मोड़े कठिनाईरंङ रोकेति कि दोतु थलजि बलिदान थाचाडातु l
\p
\v 19 .पर थोड़े अरे यहूदीज़ अन्ताकिया ऐ इकुनियुमङ ज़ि अंजी मीहतिंङ एनातुऊ हखा लेह चरतिर,दंङ पोलुसो टोइची रह्घ द्रले बहऐतिर,और सिए चेहकी नगरो धकते शोकिह रेन्ज़ा शिलिर l
\v 20 .पर अपेल चेलार दोऊ पिला हासी खड़े शुचि इलिर, ता दू खड़े शुचि नगरो हखा अच्चा इली और ऊई ध्याडा बरनबासरंङ दिरबेऊ हखा अच्चा इली l
\s सीरियाओ दोरची अन्ताकियारि इबि
\p
\v 21 .दू नगरो मीहतिंङ सुसमाचार सुनाऐचा,और महस चेला बंणाके,लुस्त्राओ और इकुनियम ऐ अन्ताकियाओ हखा अच्चा अतिर,
\v 22 .दंङ चेला तु सेहम सिथर लोहवा लेहतिर दंङ दि उपदेश रंड्री लेहतिर कि विशवासरिंङ बणेके बंङज़ोई; दंङ दि कुट्री लेहती, ‘’हेन्दिङ महस क्लेश उठाके परमेश्वरो राज्यरिंङ योंई l’’
\v 23 .और दोचि हर इच्चा कलीसियारि दोतु थलजि सेंहणा मीहरे खड़े लहरिर,दंङ उपवास ऐ प्रार्थना लहची दोई दोर प्रभु गुहड़ रिंङ रें चरति अतु टोइची दोई विशवास लहरी l
\p
\v 24 अपेल दोर पिसिदियाचि शुचि ते दोर पन्फुलिया पिचातेर;
\v 25 .और पिरगारि वचन सुनाएगी अतालियाऊ हखा अतिर,
\v 26 .दंङ दोर दोरची जहाज टोइची अन्ताकिया इलिर,अंऊर दोर दू कमो थलजि अंऊ दोचि पूरा लहसी तारेर परमेश्वरो अनुग्रहरि रांहषी तोई l
\v 27 .दोर पिचि दोचि कलीसिया ठ्रोका लहरिर दंङ कन्ज़ातेर कि परमेश्वरे दोतंङ साथे शुचि छना मोड़े-मोड़े कम लहरी,और ऊई जातितु थलजि विश्वासो पैतंङ अलज़ि केईl
\v 28 .दंङ दोरे चेलातंङ साथे महस ध्याडा तक बंङज़िरि l
\c 15
\s यरूशलेमो सभा
\p
\v 1 दोर थल रेह मीहरे यहूदिया जी अन्ज़े न्वा तिङ सिखाची लेहती; ‘’अगर मुसो रीतिऊ अनुसारे केतु खतना मा शुई सा ता केतीङ उद्धार मा खोक्स्तोl”
\v 2 अपेल पोलुस ए बरनबास रंङ साते दोतु मह्स झगड़ा ए बहस शुई दंङ दोची दी ठहराची की पोलुस ए बरनबास होर दोतु बिचंङ जी रेह मीहरे दी गप्पो बारे गप्पा लह्ज़ीमी थ्ल्जी प्रेरित ए सेहणा दोर यरुश्लेमो हका योतो l
\v 3 दंङ दोह्ची दुरे रेह अम तचे लेन्ज़ा इली; होर दोची फिनाके ए सामरिया जी शुचे अन्य जाति तु मिहतिङ सेम किरजी मी थ्ल्ज़ी सुसमाचार सुनाती, होर भ्हते खुश शुचे इली l
\v 4 अपेल दूरे यरूशलेम पीड़ी, दंङ कलीसिया ए प्रेरिता रे होर सेहणा जी ख़ुशी रंङ साते दोतंङ साते दोई, होर दोची दोतंङ साते गप्पा लहरी की परमेश्वरे दोतंङ साते शुचे छना- छना कम लहरी l
\v 5 पर फरीसी तु दोरची आँऊँ दी विश्वास लह्सी तोई, दोतु बिचंङ जी रेह जी खड़े अचा कुई, ‘’दोतींङ खतना लह्ज़ीमी थ्ल्ज़ी ए मुसो व्यबस्था मनेक्चिमी थ्ल्ज़ी आज्ञा रंड्री झूंस l”
\p
\v 6 दंङ प्रेरित ए सेहणा मिह दी गप्पो बारे विचार लह्ज़ीमी थ्ल्ज़ी ठ्रोका शुई l
\v 7 दोर थल पतरस ए मह्स ए बिबाद शुची मी थल खड़े शुचे दी कुई,‘’हे काका रे,केह्ची दी ञेई की मह्स धियाड़ा शुचे इल्ज़ी तोई की परमेश्वरे केह्तु विचंङ जी गे चुनेकी शु की गिऊ आह जी अन्य जाति सुसमाचारो वचन रेड्री मी थल विश्वास लाहि l
\v 8 सेम ञेचाड परमेश्वरे दोतींङ ला ञेहतु सामान पवित्र आत्मा रे दी गवाही रान्शी शु;
\v 9 होर विश्वासों बजह जी दोतु सेम साफ़ लेह ञेहतु बिचंङ ए दोतु बिचंङ छिहला भेद ला मा केहरी l
\v 10 दंङ हेन्देग केह्ची परमेश्वरो परीक्षा छिहले लह्जाताई की चेला तु मुथु टोइची ध्वां ठ्रो भार केट्राताई, अतिङ ञेहतु बाह मेमे जी ला उठाची मरती होर ञेह्ची ला उठाची मर्तुई?
\v 11 ओई, ञेहतु दी प्रण शु की छना रीति रंङ साते प्रभु यीशु अनुग्रहो दोरची दोतींङ उद्धार खोक्सोतो; दु ए रीतिरंङ साते हेन्दीङ ला दु खोक्स्तो l”
\p
\v 12 दंङ भ्हते सभा चुपे शुचे पोलुस ए बरनबासो रेड्री लेहती, की परमेश्वरे दोतु दुवारा अन्यजाती तु बिचंङ छोई गाड़े मोह्ड़े- मोह्ड़े कम ए चमत्कार लहरी l
\v 13 अपेल दुरे चुप शुचे इली दंङ याकूब कुट्री लेहती,‘हे काका जी, गिऊ रेड्रुई l
\v 14 शमोंन ए कुई की परमेश्वरे मुन्डा अन्यजाती तु टोइची छना ठ्रो एनो दया लहरी की दोतु बिचंङ जी एनो थ्ल्ज़ी इह जाति बनाके केहरी l
\v 15 दिरंङ साते भबिष्यद्वाक्तातु गप्पा ला मिलेक्चते, छना चेहसी तो,
\p
\v 16 ‘ दिऊ थल गे यह्चा अन्ज़े दाऊदो ठ्रवह्ल्शी डेरा खड़े लोहग, होर दोउ खंडहरा बी यह्चा बनेक्पोग, होर दोबी खड़े लोहग,
\v 17 झंह की बचेके मीहरे, डहना कुई सा ता अन्यजाति आँऊँ गिऊ मिन्दू कह्लाचाई, प्रभु बी पेपोई,
\v 18 दी दु ए प्रभु शु आँऊँ ज़गतो उत्पति जी दी समाचार रंड्रा अन्जी शु l’
\p
\v 19 झंह गिऊ विचार दी शु की अन्यजाति तु दोरची आँला मीहरे परमेश्वरो हका किर्ज़ाताई, ञेह्ची दोतींङ दुःख मारामोई;
\v 20 पर दोतींङ दी चेए कोहनी की मूर्तिऊ बुरे गप्पो दोरची, होर कुकम जी होर टटू झुचीऊ शह जी होर शुईह जी दूर बंङजुई l
\v 21 छना कुई सा ता पुराने समय रिङ नगर- नगर मुसो व्यवस्थो प्रचार लह्ज़ीमी थ्ल्ज़ी मीहरे शुची तोई, होर दु हर सब्तो धियाड़ा रिङ अन्ज़े पडेकी य्वाते l”
\s ऊई जातितु विश्वासीती डाक
\p
\v 22 दंङ भ्हते कलीसिया रंङ साते प्रेरित ए सेहणा मिह तिङ दी रुठे लेहती की ऐना तु विचंङ जी रेह मीहरे चुनके, छना कुई सा ता यहूदा अतु मिन बरसब्बा ला तोई, होर सिलास आँऊँ न्वा तु विचंङ मुखिया तोई; दोतींङ पोलुस ए बरनबास रंङ साते अन्तकियो हका चरपुई l
\v 23 दोह्ची दोतु गुहड़ रिङ दी चेए चरती;’ अन्तकिया रिङ होर सीरिया रिङ होर किलकिया रिङ बंङजा न्वा तिङ आँऊँ अन्यजाती तु विचंङ जी तो, प्रेरित होर सेहणा न्वा तु नमस्कार l
\v 24 ञेह्ची दी रेड्री तो की ञेहतु विचंङ जी रेह जी दोर इल्ज़े, केतिङ एनो गप्पा जी घेरा लगाती; होर केह्तु सेम रे उलटे किरज़िरी पर ञेह्ची दोतींङ दी आज्ञा रान्शी मा तोई l
\v 25 ञेह्ची दी रेड्री तो की ञेहतु विचंङ जी रेह जी दोर इल्ज़े, केतिङ एनो गप्पा जी घेरा लगाती; होर केह्तु सेम रे उलटे किरज़िरी पर ञेह्ची दोतींङ दी आज्ञा रान्शी मा तोई l
\v 26 दीरे धियाँ ठ्रो मीहरे शुरे अची एनो जान हेन्दु प्रभु यीशु मसीहऊ मिन्दु थ्ल्ज़ी खतरा रिङ चरसी शु l
\v 27 झंह ञेह्ची यहूदा ए सिलास चरसी शु, आँऊँ एनो आह जी केतींङ दी गप्पा रे कोतो l
\v 28 पवित्र आत्मा ए ञेतिङ दी ठीक चेति की दी ज़रूरी गप्पा तिङ केट्रे,केह्तु टोइची होर मह्स भार मा केट्रोई;
\v 29 की केह्ची मुर्तिऊ टोइची बलि लह्सी दोरंङ जी होर शुइह जी, होर टटू झुची शा जी होर कुकम जी दूर बंङजुईlदिरंङ जी दुरे शुचे केह्तु भला शोतोlतुइज़ी रुठे l”
\p
\v 30 दंङ दुरे बिदा शुचे अन्तकिया रिङ पीडी होर सभा ठ्रोका लेह दु पत्री दोतींङ रें चरती l
\v 31 दुरे पत्री पड़ेक्ची थल दु उपदेशो गप्पा रंङ साते मह्स खुश शुचे इली l
\v 32 यहूदा ए सिलास अरी ऐना भबिष्यद्व्कता रे तोई, मह्स गप्पा रंङ साते न्वा तिङ उपदेश रें दोतु विश्वास पक्का लहरी l
\v 33 दुरे फोह धियाड़ा बंङजा न्वा तङ साते शांति रंङ साते दोर ची बिदा शुई की एनो चरचा दोतु कछंङ योई l
\v 34 (पर सिलासा बी दोर बंङजी रुठे लेहतीl)
\v 35 पर पोलुस ए बरनबास अन्ताकिया रिङ बंङजा इली; होर उई मिह तङ साते प्रभु बचनो प्रछार लहज़ी लेहती l
\s पोलुसो दूसरी प्रचार यात्रा ऐ पोलुस ऐ बरनावासो बिचंङ झगड़ा
\p
\v 36 फोह धियाड़ो थल पोलुसे बरनबास रंङ साते कुई,‘’आँऊँ-आँऊँ नगरङ ञेह्ची परमेश्वरो सुसमाचार प्रचार लहाते, आताई, यह्चा दोर इल्ज़े एनो न्वा तिङ खामोई की दुरे छना तोत l”
\v 37 दंङ बरनबासे युहन्ना बी अतु मिन मरकुस ला तोई, साते लेन्ज़ा शिल्ज़ी मी थ्ल्ज्ज़ी विचार लहरी l
\v 38 पर पोलुसे मरकुस बी आँ ऊँ पंफुलिया रिङ दोतु दोरची शता शुचे इल्ज़ी तोई, होर कम रिङ दोतंङ साते इल्ज़ी मा तोई, साते लेन्ज़ा शिल्ज़ी रुठे मा चेहती l
\v 39 दंङ धी ठ्रो विबाद अचिः की दुरे शता शुचे इल्ज़ी तोत; होर बरनबास मरकुस बी लेन्ज़ा ज़हाजङ साईंप्रसो हका अचा इली l
\v 40 पर पोलुसे सिलास बी चुनेक्ति, होर दोबी परमेश्वरो अनुग्रहों साते न्वा तु कछंङ केहरी होर दोरची अचा इलीl
\v 41 होर दु कलीसिया बी पक्के लहजा सीरिया ए किलकिया जी हुचा इली l
\c 16
\s पोलुसो तीमुथियुसबि साथे शिज़ी
\p
\v 1 दंङ दु दिरबे ए लुस्त्रो हका इली l दोर तीमुथियुस मिन्दू इह चेला तोई, आँऊँ इह विश्वासिनी यहुदिनीऊ योह तोई, पर दोउ बाह यूनानी तोई l
\v 2 दु लुस्त्रा होर इकुनियमङ रुठे मिह तोई l
\v 3 पोलुसो इच्छा तोई की दु दोरंङ साते योनी; होर आँऊँ यहूदी रे दोर तोई दोउ बजह की दोई दोउ खतना लह्सी शु, छना कुई सा ता दुरे भ्हते जी दी ञेहचते, की दोउ बाह यूनानी शु l
\v 4 4 होर नगर-नगर इल्ज़े दुरे दु बिधि तिङ आँऊँ यारुश्लेमो प्राचीन ए सेहणा जी ठहराची तोई मनेक्ची मी थ्लिज़ दोतु दोर पिचे लहरी l
\v 5 धियाँ कलीसिया रे विश्वासङ पक्के शुचे लेहती होर गिनती रिङ बडेक्ची लेहती l
\s त्रोआसारि: पोलुसो दर्शन
\p
\v 6 दुरे फ्रुगिया होर गलतिय प्रदेशङ जी शुचे इली, छना कुई सा ता पवित्रआत्मा जी दोतींङ एशिया रिङ बचन सुनाची मी थ्ल्ज़ी मना लह्सी तोई l
\v 7 दोची मुसियो कछंङ पिचे, बितुनिया रिङ इबी मी योजना लहरी; पर यीशु आत्मा जी दोतींङ इबी मा रेई
\v 8 दंङ दुरे मुसिया जी शुचे त्रोअसो हका अति l
\v 9 दोर पोलुसे रातङ इच्चा दरशन खंणी की इच्चा मकिदुनी मिह खड़े शुचे दोरंङ साते विनती लहज़ी लेह्की तो,‘’पार शुचे मकिदुनियो हका अतु, होर ञेहतु सहयता लोहू l”
\v 10 दोउ दी दर्शन खंड्रीमी थल ञेह्ची मकिदुनिया रिङ इबी मी बारे विचार लहरी, की परमेश्वरे ञेतिङ दोतींङ सुसमाचार सुनाची मी थ्ल्ज़ी बुलाची शु l
\s फिलिप्पीरि:लुदियाओ सेहम किरची
\p
\v 11 दिरंङ त्रोआस जी ज़हाज़ युप्चा ञेह्ची सिधा सुमत्राके हो आईसंङ धियाड़ा नियापुलिस अति l
\v 12 दोर ची ञेह्ची फिलिप्पी पीडी, आँऊँ मकिदुनियो प्रान्तों इह नगर होर रोमी तु बस्ती तोई; होर ञेह्ची दु नगरङ फोह धियाड़ा तचे बंङजीरी l
\v 13 सब्तो धियाड़ा रिङ ञेह्ची नगरो फटाको धकते बेनडीऊ मुखारीङ दी सोचेके इली की दोर प्रार्थना लह्ज़ीमी ठारी शोतो, होर बंङजा दु मेच्मी तङ साते गप्पा लहज़ी लेहती आँऊँ दोर ठ्रोका तोई l
\v 14 लुदिया मिन्दू थूआ थिरा नगरो पोरलो खम्ज़े लंङजा इच्चा भक्त मेच्मी दी रेड्री लेह्की तोई, प्रभु जी दोउ सेम अलि की दु पोलुसो गप्पो टोइची सेम लागतो l
\v 15 अपेल दोई एनो भते घरानों साते बप्तिस्मा लेह्प्ती, दु मुका दोई ञेतङ साते दी बिनती लहरी,‘’की अगर केह्ची गिबी परमेश्वरो विश्वासिनी चेह्चाताई, ता गिऊ चूंङ अन्ज़े बंङजू,” होर दु हेन्दीङ मनके लेन्ज़ा इली l
\s पोलुस ऐ सिलास बंदीगृहरि
\p
\v 16 अपेल ञेह्ची प्रार्थना लह्ज़ीमी ठारी रिङ इबी लेह्की तोई, दु मुका हेंन्दीङ इच्चा दासी दोई अतु अन्द्रेग भविष्य कुट्री मी आत्मा तोई, होर भविष्य कुट्री मी बजेह जी दु एनो स्वामी तिङ डवा कामके रंड्रा तोई l
\v 17 दु पोलुस ए हेन्दु थ्लेसी अन्ज़े हाउश रंड्री लेहती,‘’दीरे मीहरे परमप्राधन परमेश्वरो दास शुरे, आँऊँ हेन्दीङ उदारो आमू कथा सुनापत l”
\v 18 दु मह्स धियाड़ा तचे धियाँ लहज़ी लेहती; पर पोलुस दुखी शुचे इली, होर किरज़ा दु आत्मा रंङ साते कुई,” गे यीशु मसिऊ मिन्दीङ कनिङ दी आज्ञा रमतग की दोउ दोरची हुचा इला l
\p
\v 19 अपेल दोउ स्वामी जी दी तङरीरी की हेंदु कमाईऊ साधन योह्चा इली, ता पोलुस ए सिलास बी चुमेह चोको प्राधनो कछंङ लेन्ज़ा अति;
\v 20 होर दोतींङ फोजदारी हाकिमो दोर लेन्ज़ा इली होर कुई, ‘’दी मीहरे आँऊँ यहूदी रे तोत हेंदु नगरङ हलचल मचाची लेह्की तोत;
\v 21 होर धियाँ रीति बताची लेह्की अतिङ ग्रहण लहज़ी ए मनेक्ची ञेरे रोमी तु थ्ल्ज़ी ठीक मा शु l”
\v 22 दंङ भीडो मिह दोतु बिरोधङ ठ्रोका शुचे दोतु टोइची अति होर हाकिम जी दोतु खम्ज़े फ्राक्सा युह्प्चिरी, होर दोतींङ कोड़े लगाची मी आज्ञा रेई l
\v 23 मह्स कोड़े लगाके दोतीङ जेलङ केरिह होर दरोगा बी आज्ञा रेई की दोतु निगरानी लोहू l
\v 24 दोई धियाँ आज्ञा खोक्सी थल दोतींङ अन्देर्गु कोठरी रिङ तरी होर दोतु कोन्ज़ङ बेडी रे केहरी l
\s पोलुस ऐ सिलासो बंदीगृहो दोरची मुक्ति
\p
\v 25 अधा रति रिङ पोलुस ए सिलास प्रार्थना लहज़ी होर भजन कुट्री लेह्की तोई, होर कैदी रे दोतु रेड्री लेह्की तोई l
\v 26 दिरंङ इह मोह्ड़े भुयंल शुई, देहर तचे की जेलो नीव हिलाके इली होर भ्हते पेतङ युप्सा इली, होर भ्हते ति बंधन ला युप्सा इली l
\v 27 दरोगा चेखे इली, होर जेलो पेतङ अलजे शुची रंङ साते दोई चेहती की कैदी रे पोक्षा इली, दोई एनाबी सचिमी मी थ्ल्ज़ी एनो तलवार नुंअंड्रीरि l
\v 28 पर पोलुसे मोह्ड़े हाउश रंङ साते कुई, ‘’एनाबी नुक्सान ता रंऊँ, छना कुई सा ता ञेरे भ्हते देहर तोतोई l”
\v 29 दोई दिया ज़लाके तोंङ खंणी, होर डकेके पोलुस ए सिलासो तुई दछे इली;
\v 30 होर दोतींङ धकते हूपा कुई,‘’हे रुठे मीहरे, उद्धार खोक्सी मी थ्ल्ज़ी गे छी लोहग?”
\v 31 दोह्ची कुतोह, ‘’प्रभु यीशु टोइची विश्वास लोहनी सा ता केई ए केनो घराना बी उद्धार खोक्स्तो l”
\v 32 होर दोह्ची दोबी ए दोउ घराना बी परमेश्वरो सुसमाचार सुनाती l
\v 33 राती रिङ ए दोई दोतींङ लेन्ज़ा दोतु कोन्ज़ा रे चिरी, होर दोई एनो भ्हते मिहतङ साते बप्तिस्मा लेह्प्त्ती l
\v 34 दंङ दोई दोतींङ एनो चूंङ शिल्ज़े दोतु तुइज़ी बगत केहरी, होर भ्हते घरानों साते परमेश्वरो टोइची विश्वास लेह खुशी मनाती l
\p
\v 35 अपेल धियाडा शुई दंङ हाकिम ए सिपाही तु दोर दी सन्देश चरी की दु मिहतीङ इबी रंऊँ l
\v 36 दरोगा जी दी गप्पा रे पोलुस रंङ साते कुई,‘’हाकिम जी केतींङ इबी मी आज्ञा रें चरती l दंङ देहर ची हुचा रुठे रंङ इला l”
\v 37 पर पोलुसे कुतोह,‘’ दोह्ची हेन्दीङ आँऊँ रोमी मीहरे तोई, बिना दोष ए मिह्तु तङशी घाह रे थल जेलङ केहरीlहेन्देग छंना ञेह्ची देहर ची चुपे अचा योनी? धियाँ मा शु; पर दुरे अन्ज़े ञेतिङ देहे ची हुप्तो l”
\v 38 सिपाही जी दी गप्पा रे हाकिमङ साते कुई, होर दोह्ची दी रेड्रा थल की दुरे रोमी शुरे, वेवा इली,
\v 39 होर अन्ज़े दोतींङ मानति, होर धकते अन्ज़े दोतंङ साते दी विनती लहरी की नगरङ जी अचा इला l
\v 40 दुरे जेल जी हुचा लुदियो दोर इली, होर न्वा तङ साते मुलाकात लेह दोतींङ शांति रेई, होर अचा इली l
\c 17
\s थिस्सलुनिके नगरंङ
\p
\v 1 दंङ दुरे अम्फिपुलिस होर अपुलोनिया जी शुचे थिस्लुनिके नगरङ अति, दोर यहुदितु इह प्रार्थना घर तोई l
\v 2 पोलुस एनो रीति रंङ साते दोतु कछंङ इली, होर श्रुमु सब्तो धियाडा तचे दोतंङ साते बाड़ बिबाद लहज़ी लेहती;
\v 3 होर दोतु मतलब अल्जा दोतींङ सम्झाची लेहती की मसिहू दुःख उठाची ए, होर सी मेह्ची श्रींङी ज़रूरी तोई; “दी ए यीशु अतु कथा गे केतींङ सुनाची लेह्की तोत, मसीह शु l”
\v 4 दोतु बिचंङ जी आँयों मिह्ज़ी, होर भक्त यूनानी तु बिचंङ जी, होर मह्स रुठे मेच्मी जी दी ञेए केहरी, होर पोलुस ए सिलास रंङ साते शुचे इली l
\v 5 पर यहूदी जी रोष रंङ साते बाजारों मिह्तु विचंङ जी अरी मदम तोई ऐना तङ साते लेह केहरी, होर नगरङ भीड़ ठ्रोका लेह हल्ला मचाची लेहती, होर यासोंनो चूंङ इल्ज़े दोतींङ मिह तु तुइज़ी हपीमी थ्ल्ज़ी इली l
\v 6 दुरे दोतींङ दोर मा खोक्सिरी होर दोची रोषरंङ साते यसोंन ए दोउ न्वा तिङ हाकिमो तुइज़ी हतिरे,‘’दीरे मीहरे आँऊँ दीह्ची ज़गत बी उल्टा पुलटा लहज़ी लेह्की तोत देहर ला पिचे इली l
\v 7 यासोंन ए एनो दोर दुरे बुलाची तोईlदीरे भ्हते जी दी कुट्री लेह्की तोत की यीशु राजा शु, होर कैसरो अज्ञाओ दीह्ची बिरोध लहज़ी लेह्की तोत l”
\v 8 दोह्ची मिह तिङ ए हाकिमा तिङ दी कुचे दोरे वेवा इली l
\v 9 झांह दोह्ची यसोन होर बाकी दोतंङ जी रिश्फत लेह दुरे रिहा लहरी l
\s बिरिया नगरंङ
\p
\v 10 न्वा जी रातो रात पोलुस ए सीलासा बी बिरियो हका चरती; होर दुरे दोर पिचे थल यहुदितु तु मंदिरङ इली l
\v 11 दीरे मीहरे थिस्लुनिकेऊ यहूदी जी रुठे तोई, होर दोह्ची मह्स खुशी रंङ साते बचन ग्रहण लहरी, होर रोज़ पवितशास्त्रों अन्द्रेग दी खंड्री लेहती की दिहरे गप्पा रे धिया तोत आ मा तोत l
\v 12 झांह दोतु बिचंङ जी मह्स ए, होर यूनानी मेचिमी तु दोरची ए होर गंङमी तु दोरची मह्स ए दोतु गप्पो टोइची विश्वास लहरी l
\v 13 अपेल थिस्लुनिकेऊ यहूदी जी दी ञेए केहरी की पोलुस बिरिया रिङ ला परमेश्वरो बाख प्रचार लहज़ी लेह्की तोत, ता दोर ला अन्ज़े मिहतिङ भड़कासी ए हल्ला मचाची लेहती l
\v 14 दंङ ध्वां ए न्वा जी पोलुस बी दोर ची बिदा लहरी की दु समुद्रो मुखारिङ अचा इला; पर सीलास ए तीमुथियुस दोर ए बंङजीरी l
\v 15 पोलुस बी पिचा दुरे एथेंस तचे दोबी लेन्ज़ा इली; होर सीलास होर थिमुथिउसो थाल्ज़ी दी समाचार लेन्ज़ा अति की दुरे पोलुसो कछंङ युहरना आताई l
\s एथेन्स नगरंङ
\p
\v 16 अपेल पोलुस एथेंस नगरङ दोतु इंतज़ार लहज़ी लेह्की तोई, दु मुका नगरो अन्द्रेग मह्स मूर्ति रे खंड्री मी थल दोउ सेम ख़राब शुचे इली l
\v 17 दंङ दु मंदिरङ यहूदी ए भक्तङ ङआते, होर चोंकङ अरी दोबी दोईह लेह्की तोई दोतंङ साते हर धियाड़ा बिबाद लहज़ी लेह्की तोई l
\v 18 दंङ इपिकुरी ए सतोइकी दर्शन खंड्रा दोतु बिचंङ जी फोह मीहरे दोरंङ साते तर्क लहज़ी लेहती, होर छले मा कुई,‘’दी बेकार बकबास लहजा दी छी कुट्री लेह्की तो?”पर उई दोह्ची कुतोह,” दु उई भगवानो प्रचारक शोतो“- छना कुई सा ता दु यीशु श्रींङमी बारे समाचार सुनाची लेह्की तोई l
\v 19 दंङ दुरे दोबी ऐना रंङ साते अरियुपगुसङ लेन्ज़ा इली होर रूह्कती,‘’क्या केई हेंन्दीङ दी कामोंन की दी न्य मत आँऊँ केई सुनाची लेह्की तोत, छी शु?
\v 20 छना कुई सा ता केई नोखे गप्पा हेन्दिङ कंड्री लेह्की तोतोंन, दिरंङ ञेह्ची दी सोचेक्साई की दिऊ मतलब छी शु l”
\v 21 (छना कुई सा ता की भ्हते एथेस बासी ए परदेसी आँऊँ दुरे दोर बंङजाते, खरकोई-खरकोई गप्पा कुट्री ए रेड्री मी अलावा छिला कम मा लह्ज़तेl)
\s अरियुप्गुसो सभारि पोलुसो भाषण
\p
\v 22 दंङ पोलुसे अरियुपगुसङ खड़े शुचे कुई,‘’हे एथेंसो मीहरे, गे खंड्रातन की केरे मह्स गप्पा रिङ भगवाना बी मनेकचाड तोतोंन l
\v 23 छना कुई सा ता अपेल गे कनु पूजा लह्ज़ीमी चीज़ खंड्री लेह्की तोई, दु मुका गे इच्चा बेदी धियाँ तङरीरी, अतु टोइची चेसी तोई, ‘मा ञेचाड इश्वरो थ्ल्ज़ीl’ झांह अतु केह्ची मा ञेए ला पूजा लह्जाताई गे दोउ समाचार केतींङ सुनापतोग l
\v 24 आँऊँ परमेश्वरे धरती ए दोउ भ्हते चीज़ बणाची शु, दु सर्ग ए धरतीऊ मालिक शुचे गुहड़ो बनाची मन्दिरंङ मा बंङजी,
\v 25 ना छा छी चीजो ज़रूरत रंङ मिह्तु गुहड़ जी सेवा लेह्प्ची, छना कुई सा ता दु ऐना ए भ्हते तिङ जीबन ए सांस होर भ्हते धिर रंड्री l
\v 26 दोई इच्चा ए मूल रंङ साते मीहतु भ्हते जाति धरतीऊ टोइची बंङजी मी थ्ल्ज़ी बनाची शु; होर दोतु ठहराची समय होर निवासो सीमा दी थ्ल्ज़ी बनाची शु,
\v 27 की दुरे परमेश्वरो खोज लोह्तो, तां ला दु हेन्दु बिचंङ जी अतंङ ला दोरची ओइतारे मा तो l
\v 28 छना कुई सा ता ञेह्ची दोउ अन्द्रेग ए श्रीङी तोतोई, होर ज़ोवा लह्जाताई होर पक्के तोतोई, छना केतु कवि जी कुट्री तोत,‘’ञेह्ची ता दोउ ए वंशज शु l’’
\v 29 दंङ परमेश्वरो वंशज शुबी मी बजह ञेतिङ दी ञेए ज़रूरी मा शु की परमेश्वरो रूप जङ ए रोपा होर रहगटू समान मा शु, आँऊँ मिह तु कारीगिरी ए सोचो अनुसार शुबी l
\v 30 दिरंङ परमेश्वरे मिह्तु अज्ञानतो टोइची धियाँन मा लहरी, पर हेन्देग भ्हते ठारी रिङ मिह तिङ सेम किर्ज़िमी आज्ञा रंड्रा l
\v 31 छना कुई सा ता दोई इह धियाड़ा ठहरासी तो, अपेल दोई दु मीहू दुवारा धर्म रंङ साते ज़गतो न्याय लोह्तो, अतिंङ दोई ठहराची तो, होर दोबी सी मेह्ची श्रींङे लेह दी गप्पा भ्ह्हते तु टोइची साबित लेह चरती l”
\p
\v 32 सिउ श्रींङमी मी गप्पा रेड्री थल रेह ता मज़ाक लहज़ी लेहती, होर रेह जी कुतोह,‘’ दी गप्पा ञेह्ची कनु दोरची होर धियाड़ा रेड्रोई l”
\v 33 दिऊ टोइची पोलुस दोरची अचा इली l
\v 34 पर रेह मीहरे दोरंङ साते अचा इली, होर विश्वास लहरी; अतु अन्द्रेग दियूनुसीयुस आँऊँ अरियुपगुसो सदस्य तोई, और दमरिस मिन्दू इह मेच्मी,और दोतंङ साते उई ला मीहरे अन्जी तोई l
\c 18
\s कुरिन्थुस नगरंङ
\p
\v 1 दिऊ थल पोलुस एथेंस केट्रा कुरिन्थुस अति l
\v 2 दोर दोबी अक्विला मिन्दू इह यहूदी दोहरी, अतु जनु पुन्तुसङ शुची तोईlदु एनो मेचा रंङ साते फोह धियाड़ा तुइए इटली जी दोर अन्जी तोई, छना कुई सा ता क्लेदियुसे भ्हते यहूदी तिङ दोरची हुची मी आज्ञा रान्शी तोईl झांह दु दोतु दोर इल्ज़ी तोई l
\v 3 दोउ ए दोतु इच्चा ए कम तोई, झंह दु दोतंङ साते बंङजीरी; होर दोतु कम तम्बू बनाची तोई l
\v 4 दु हर सब्तो धियाड़ा रिङ मंदिरङ इल्ज़े यहूदी ए यूनानी तिङ सम्झाचा तोई l
\p
\v 5 अपेल सीलास ए तीमुथियुस मकिदुनिया जी अतिरे, दु मुका पोलुस बचन सुनाची मी थ्ल्ज़ी यहूदीतिङ गवाही रंड्री लेह्की तोई की यीशु ए मसीह शु l
\v 6 अपेल दुरे बिरोध ए निंदा लहज़ी लेहती; दु मुका दोई एनो खम्ज़े साफ़ लेह दोतंङ साते कुई,‘’केतु शुई केतु ए मुथु टोइची शोतो l गे निर्दोष शुगा l हेन्देग गे अन्यजाती तु कछंङ योग l”
\v 7 दोर ची हुचा दु तितुस युस्तुस मिन्दू परमेश्वरो भक्तो चूंङ इली; अतु घर मंदिरों कछंङ तोई l
\v 8 दंङ मंदिरों पुजारी क्रिस्पुसे एनो भ्हते घरानों समेत यीशु टोइची विश्वास लहरी; होर मह्स कुरिन्थुस बासी जी दी रेड्रा थल विश्वास लहरी होर बप्तिस्मा लेहपति l
\v 9 प्रभु जी इच्चा राती दर्शन रें पोलुस रंङ साते कुतोह,‘’था बेवोई, पर कुआ लोहू होर चुपे था बंङजू l’
\v 10 छना कुई सा ता गे करङ साते तोतोग, होर आँऊँ दोरची कनिङ छिला नुक्सान मा शोतो; छना कुई सा ता दी नगरङ गिऊ मह्स मीहरे तोत l
\v 11 झांह दु दोर परमेश्वरो वचन सिखाचा इच्चा ए रेह साल दोर बंङज़िरि l
\p
\v 12 अपेल गल्लियो अखय देशो हाकिम तोई, दु मुका यहूदी इच्चा शुचे पोलुसो खिलाप शुचे अति, होर दोबी न्यायो आसनों कछंङ हंज़े कुट्री लेहती,
\v 13 “दी मिह तिङ दी सम्झासी लेह्की तो की छना परमेश्वरो पूजा लाह्नी, आँऊँ व्य्बस्तो खिलाप तोत l”
\v 14 अपेल पोलुस कुट्री मी तोई, दु मुका गल्लियो जी यहूदी तङ साते कुई,‘’हे यहूदियों, अगर दी छा छी अन्याय ए बुरा गप्पा शुचाई सा ता, दी ठीक शुबी झूंसी तोई की गे कनु रेड्री तोई l
\v 15 पर अगर दु बिबाद शब्द ए मिनदु ए होर केह्तु देर टिक तु व्यबस्थो बारे तोत सा ता केह्ची ए ञेनी, छना कुई सा ता गे दी गप्पा तु न्यायी बनेकी मा जुंगा l”
\v 16 होर दोई दोतींङ दोरची धकते हुन्ज़े चरती l
\v 17 दोर थल भ्हते मिह्ज़ी मंदिरों सरदार सोसिथ्नेस चुम्ज़े न्याय आसनों तुइज़ी दु तेंङरीरी, पर गल्लियो जी दी गप्पो छिला चिंद मा लहरी l
\s अन्ताकियारि इबि
\p
\v 18 पोलुस महस धियाड़ा तचे दोर बंङजीरी दोर थल न्वा तङ साते बिदा शुचे क्रिखिया रिङ एनो पूंजा दी बजह टुमटुम लहरी, छना कुई सा ता दोई मन्नत लह्सी तोईल होर ज़हाजो टोइची सिरियो हका अचा इली होर दोरंङ साते प्रिस्किला ए अक्विला ला तोई l
\v 19 दोई इफिसुस पीचे थल दोतींङ दोर केट्रा ऐना मंदिरङ इल्ज़े यहूदी तङ साते बिबाद लहज़ी लेहती l
\v 20 अपेल दोची दोरंङ साते विनती लहरी,‘’ञेतङ साते फोह धियाडा बंङजू l’ ता दोई दी गप्पा स्वीकार मा लहरी;
\v 21 पर दी कुचे दोतु दोरची बिदा शुई,‘’अगर परमेश्वरो इच्चा शोतो सा ता गे यह्चा अपोग l”
\v 22 दंङ दु इफिसुस जी ज़हाज़ङ बंङजा अचा इली;होर केसरिया तकसा यारुश्लेमो हका इली होर कलीसिया बी नमस्कार लेह अन्ताकिया रिङ अति l
\s पोलुसो तीसरी प्रचार यात्रा
\p
\v 23 दंङ फोह धियाड़ा तचे बंङजा दु दोरची हुची होर इच्चा हका जी गलतिया होर फ्रुगिया प्रदेशङ जी शुचे भ्हते चेला तिङ पक्के लहजा इली l
\s इफिसुस नगरंङ अपुप्लोस
\p
\v 24 अपुल्लोस मिन्दू इह यहूदी, अतु जन्म सिकंदरिया रिङ शुची तोई, आँऊँ बिध्वान मिह तोई होर पवित्र शास्त्र रुठे रंङ साते ञेचाते, इफिसुसङ अति l
\v 25 दोबी प्रभु अमो शिक्षा खोक्सी तोई, होर सेम लगाके प्रभु बारे ठीक-ठीक सुनाचा ए सिखाचा तोई, पर दु इच्चा युह्नो बप्तिस्मो गप्पा ञेचाते l
\v 26 दु मनिदरङ खड़े शुचे कुट्री लेहती, पर प्रिस्किला ए अक्विला जी दोउ गप्पा रेड्रा दोबी एनो दोर लेन्ज़ा शिलिरी होर परमेश्वरो अमो गप्पा दोबी होर ठीक-ठीक कुई l
\v 27 अपेल दोई दी प्रण लहरी की नुहरे शुचे अखयो हका योग ता न्वा जी दोबी हिमात रें चेला तिङ दी चेचिरि की दोरेह दोरंङ साते रुठे रंङ साते दोहनी; होर दोई दोर पिचे थल दोतु मह्स सहयता लहरी अची अनुग्रहों बजह जी विश्वास लह्सी तोई l
\v 28 छना कुई सा ता दु पवित्रशास्त्र जी दी प्रमाण रें कुट्री लेह्की तोई की यीशु हि मसीह शु, दु मोडेह हिम्मत रंङ साते यहुदितीङ भ्हते तु तङशी ज़ुबाब मेह लह्ज़ते l
\c 19
\s इफिसुस नगरंङ पोलुस
\p
\v 1 अपेल अपुलोस कुरिन्थुसङ तोई, दु मुका पोलुस तोरिङ खी नगरङ जी शुचे इफिसुसङ अतिl होर दोर फोह चेला तिङ खांए,
\v 2 दोतंङ ङ कुई,‘’ क्या केतींङ विश्वास लह्ज़ीमी मुका पवित्रआत्मा खोक्सी शु आ?” दोची दोबी ज़ुबाब रेई,‘’ ञेह्ची ता पवित्रत्मो बारे गप्पा ला रेड्री मा तोत l”
\v 3 दोई दोतंङ साते कुई,‘’ता केह्ची अतु बप्तिस्मा लेहप्सी शु?” दोची ज़ुबाब रेई,‘’युह्नो बप्तिस्मा l”
\v 4 पोलुसे कुई,‘’युहन्ना जी दी कुचे सेम किरजी मी थ्ल्ज़ी बप्तिस्मा रंड्राते की आँऊँ गिऊ थल अप्तो, दोउ टोइची छना कुई सा ता यीशु टोइची विश्वास लहज़ी l
\v 5 दी रेड्रा दोची प्रभु यीशु मिन्दीङ बप्तिस्मा लेहपति l
\v 6 अपेल पोलुसे दोतु टोइची गुहड़ केहरी, दु मुका पवित्रआत्मा दोतु टोइची अति, होर दुरे खरकोई, खरकोई भाषा कुट्री ए भविष्यबाणी लहज़ी लेहती l
\v 7 दीरे भ्हते सनिह गंङमी रे तोई l
\p
\v 8 दु मंदिरङ इल्ज़े श्रुमु लाह तचे दोर प्रचार लहज़ी लेहती, होर परमेश्वरो राज्यों बारे बाद बिबाद लहज़ी लेहती होर सम्झाची लेहती l
\v 9 पर रेह मिह्ज़ी कठोर शुचे दोउ मा रेड्री पर मिह्तु तङशी दी गप्पा तिङ मदम कुट्री लेहती, होर दोई दोतींङ दोर ए केहरी होर चेला तिङ दोर ची शता लहरी,होर दु रोज़ तुरनुसो स्कुलङ बाड़ बिबाद लहजा लाहते l
\v 10 झूट साल तचे धियाँ ए शुची लेहती देहर तचे के असियो मिह्ज़ी क्या यहूदी क्या यूनानी भ्हते जी प्रभु वचन रेड्रीरि l
\p
\v 11 परमेश्वर पोलुसो घुह्ड जी शक्तिउ मोह्ड़े कम कनड्राते l
\v 12 देहर तचे की रुमाल ए ताऊली दोउ फुक रंङ साते लगाके थल टेची दोतु टोइची अगर दी ख्म्ज़े केहरी सा ता दोतु टेशी योह्सा युआते; होर माजी आत्मा ला हुचा युआते l
\v 13 पर रे यहूदी अरी टंणा मंणा लह्ज़ते, दी लहज़ी लेहती की अतु अन्द्रेग माजी आत्मा तोई दोतु टोइची प्रभु यीशु मिन्दीङ कुट्रे फुकारी रड्राते,‘’होर कुट्री लेह्की तोईर की आँऊँ यीशु प्रचार पोलुस लहज़ी लेह्की तो, गे कनिङ दोउ कसम रंड्रातग l”
\v 14 होर सिक्क्वा मिन्दू इह यहूदी प्रधान याजको निज्जी योह रे तोई, आँऊँ धियाँ ए लहज़ी लेह्की तोई l
\v 15 पर माजी आत्मा जी दोबी ज़ुबाब रेई,‘’यीशु जी बी गे ञेऊ, होर पोलुस ला गे ञेई, पर केई अरी शुना?”
\v 16 होर माजी आत्मा रे दु मिह बी केट्रा दोतु टोइची सवार शुचे इली होर दोतु धियाँ हाल लहरी की दुरे दु घरबारङ जी नङटे ए घयाल शुचे पोकशिरी l
\v 17 दी गप्पा इफिसुस बंङजा भ्हते यहूदी ए यूनानी जी ञेए केहरी, होर दुरे वेवा इली; होर प्रभु मिन्दू बड़ाई शुची लेहती l
\v 18 आँऊँ दी ला विश्वास लहरी दोतु बिचंङ जी मह्स दोची अंज़ा एनो बुरा कम मनेक्ति होर दुरे प्रगट लहरी l
\v 19 जादू लहजा दोची एनो कताप रे भ्हते तु तङशी रोशिरी, होर अपेल दोतु कीमत जमा लहरी सा ता दु झूट निह्जो सा हज़ार रोपेऊ सिक्को बराबर शुई l
\v 20 धियाँ प्रभु वचन मोह्ड़े शक्ति रंङ साते प्रबल शुचे लेहती l
\p
\v 21 अपेल दी गप्पा रे शुचे इली ता पोलुसे एनो सेमङ दी चेहती की मकिदुनिया ए अखय जी शुचे य्रुश्लेमो हका योग, होर कुई,‘’दोर इबी मी थल गिबी रोमो हका ला इबी ज़रूरी शु l”
\v 22 झांह दोई एनो सेवा लहजा दोतु बिचंङ जी तिमुथिउस ए इरास्तुसा बी मकिदुनियो हका चरती होर ऐना असिया रिङ फोह धियाड़ा तचे बंङजीरी l
\s इफिसुसरि झगड़ा
\p
\v 23 दु मुका दी पन्थो बारे मह्स हंगामा शुई l
\v 24 छना कुई सा ता देमेत्रियुस मिन्दू इह सुनार अरतिमिसो रोपेऊ मंदिर बनाचा कम लहजा दोतींङ कम रंड्राते l
\v 25 दोई धी ठ्रो ए कम लहजा मिहतिङ ठ्रोका लेह दोतंङ साते कुई,‘’हे मिहे, क्या केह्ची ञेनी की दी कम लह्ज़ीमी थ्ल्ज़ी हेन्दीङ अंयों धन खोक्सी लेह्की तो l
\v 26 केह्ची खंड्राताई ए रेड्राताई की इच्चा इफिसुसो अन्द्रेग मा पर भ्हते असिया रिङ दी पोलुसे दी कुट्री लेह्की तो की आँऊँ गुहड़ जी बणाची शु दु इश्वर मा शु l
\v 27 दिरंङ इच्चा दी चिंद मा तो की हेंदु कमो बड़ाई योह्सा योतो पर दी गप्पा ला तो की महान देवी अरतिमिसो मंदिरो ला छिला मोल मा शोतो,अतिंङ पूरा असिया ए ज़गत मनाची लेह्की तो दोउ प्रतिष्ठा योह्सा योतो l”
\p
\v 28 दुरे दी रेड्रा थल रोष रंङ साते पिङे इली होर हाउश रे कुट्री लेहती,‘’इफिसियों अरतिमिस महान शु l”
\v 29 होर भ्हते नगरङ मोह्ड़े उपद्रब शुई, होर मिह्ज़ी मकिदुनियो बासी गयुस होर अरिस्तखुर्स आँऊँ पोलुसो साती रे तोई चुम्जा, होर इच्चा सात रंगशालो हका पोकषा इली l
\v 30 अपेल पोलुसे मिह्तु कछंङ तोंङ इबी मी बारे सोचेक्ति ता चेला जी दोबी इबी मा रेई l
\v 31 असियो हाकिम जी आँऊँ दोउ दोस्त तोई दोचीङ चरी ए विनती लहरी की रंगशालो अन्दरेग इबी मी जोखिम था लेह्पतु l
\v 32 दोर आँऊँ दी छी कुट्री लेह्की तोई होर आँऊँ दी छी, छना कुई सा ता सभो अन्द्रेग मह्स गड़बड़ी शुची लेह्की तोई, होर मह्स मीहरे ता दी ला मा ञेचते की ञेह्ची देरह छिले ठ्रोका शुची तोतोंन l
\v 33 दंङ दोची सिकंदर बी, अतिंङ यहूदी जी खड़े लाहते भीडो अन्द्रेग जी तुइसी लहरी l सिकंदरे गुहड़ उठाचा मिह्तु तङशी ज़ुबाब रंड्री मी कोशिश लहरी l
\v 34 पर अपेल दोची दी ञेए केहरी की दु यहूदी शु, ता भ्हते इच्चा शाह रंङ साते हॉउश रंड्री लेहती,‘’इफिसियों अरतिमिस महान शु l”
\v 35 दंङ नगरो मंत्री जी मिहतीङ शांत लेह कुई,‘’हे इफिसुसो मीहरे, अरी दी मा ञेई की इफिसियों नगर महान देवी अरतिमिसो मंदिर ए,ज्युसो दोरची ठ्रवाल्शी मुर्तिऊ सेवादार शु l
\v 36 दंङ अगर दी गप्पा अचिला मना लह्सी मेहस, ता दी ठीक शु की केह्ची ला शांत शुचे योंई, होर बिना सोचेके छिला था लोहनी l
\v 37 छना कुई सा ता केह्ची दी मीहरे हांसी तो आँऊँ मा मंदिरङ चोरी लह्सा शु होर ना ञेतु देवी बी मदम कुट्रा दुरे शु l
\v 38 अगर देमित्रियुस होर दोउ साथीतिङ उई छिला गप्पो टोइची बिबाद तो सा ता कचहरी अल्सी तोत होर दोर हाकिम ला तो; दुरे इच्चा आईसंङो टोइची बाद बिबाद लेह तरपोतो l
\v 39 पर अगर केह्ची उई गप्पो बारे रूह्क्ची तर्पाताई सा ता दोउ फेसला सभा रिङ शोतो l
\v 40 छना कुई सा ता तोग बिरोधो बजह जी ञेहतु टोइची दोष लह्ज़ीमी बेहद तोत, छना कुई सा ता दिऊ छिला बजह मा तोत, होर ञेतु कछंङ भीड़ ठ्रोका लह्ज़ीमी छिला ज़ुबाब मा तोत l”
\v 41 दी कुए दोई सभा ख़त्म लहरी l
\c 20
\s मकिदुनिया,यूनान ऐ त्रोआसारि पोलुस
\p
\v 1 अपेल हल्ला थामेक्सा इली पोलुसे ऐना चेला तिङ बुलाचा दुरे समझाती, होर दोर ची बिदा शुचे मकिदुनियो हका इली l
\v 2 दु भ्हते प्रदेशङ जी शुचे होर चेला तिङ पक्के लेह दु दोरची यूनान हको इली l
\v 3 अपेल श्रुमु लाह बंङजा ङ सिरियो हका इबी मी तोई, ता यहूदी दोबी सचिमी थ्ल्ज़ी सोचेक्ची लेहती, झांह दोई प्रण लहरी मकिदुनिया शुचे वपास योतो l
\v 4 बिरयो पुर्रूसो योह सोपत्रुस होर थिस्लुनिकियो जी अरिस्तखुर्स होर सिकुन्दुस, होर दिरबे ओ गयुस होर तीमुथियुस, होर असियो तुखिकुस होर त्रुफिमुस असिया तचे दोरंङ साते इली l
\v 5 दुरे तुई इल्ज़े त्रोआसङ हेंदु इंतज़ार लहज़ी लेहती l
\v 6 होर ञेह्ची अखमीरी रोटीऊ थल फिलिप्पी जी ज़हाजो टोइची बंङजा ङा धियाड़ारिङ त्रोअसङ दोउ कछंङ पिचे इली, होर निज़ा धियाडा तचे दोर बंङजीरी l
\s त्रोआसारि युतुखुस श्रीङमी लहची
\p
\v 7 सप्ताहों मुन्डा धियाडा रिङ अपेल ञेह्ची रोटी थक्ची मी थ्ल्ज़ी ठ्रोका शुई, ता पोलुसे आँऊँ आईसंङ धियाड़ा रिङ इबी मी तोई:दोतंङ साते गप्पा लहरी; होर अधा रात तचे दोतंङ साते गप्पा लहरी l
\v 8 आँऊँ अटारी रिङ ञेह्ची तोई दोर मह्स दीवा रे तोई l
\v 9 र युत्खुस मिन्दू इह जवान काल्डु टोइची बंङजी तोई होर मह्स इम जी ओन्ने शुची लेह्की तोईlअपेल पोलुस मह्स देर तचे गप्पा लहज़ी लेह्की तोई ता इमो बजह दु श्रुमु मंजिल जी योंङ दछे इली, होर सीए इली l
\v 10 पर पोलुस तकसा दोरंङ साते लिपटेके इली, होर गले लगचा कुई,‘’वेवा थानी; छना कुई सा ता दोउ प्राण दोउ अन्द्रेग ए तोत l
\v 11 होर तोरिङ इल्ज़े रोटी थक्ची रि होर ज़ेए थल धोंण समय तचे गप्पा लहज़ी लेहती की मुंतङ शुचे इली दंङ दु दोरची अचा इली l
\v 12 होर दुरे दु ज़वान बी श्रीङे हती होर दोतींङ शान्ति खोक्सिरी l
\s त्रोआसारि मिलेतुसो यात्रा
\p
\v 13 ञेह्ची तुई ए ज़ह्जो टोइची बंङजा दी विचार जी अस्सुसो हका इली की ञेह्ची दोर ची पोलुसा बी चढापोई, छना कुई सा ता दोई विचार लाहते की पैदल ए योंई l
\v 14 अपेल अस्सुसङ दु ञेतङ साते दोईह ता ञेह्ची दु हेन्दंङ साते मितुलेने रिङ लेन्ज़ा अति l
\v 15 दोर जी ञेहरे आईसंङ धियाड़ा खियुसो सामटे पिडिः, होर उई धियाड़ा रिङ सामुसङ होर आईसंङ धियाड़ा रिङ मिलेतुसङ अति l
\v 16 छना कुई सा ता पोलुसे इफिसुस जी शुचे इबी मी प्रण लह्सी तोई, की धियाँ मा शु की दोबी आसिया रिङ झाडा शो; छना कुई सा ता दु ज़ल्दी रिङ तोई की शुबी झूंसी तोई की दु पिन्तेकुसो धियाड़ा रिङ यरूशलेमङ बंङज़तो l
\s इफिसुसो पुराना दोति उपदेश
\p
\v 17 दोई मिलेतुस जी इफिसुसङ सन्देश चरती, हो कलिसियो सेहणा रे बुलाची l
\v 18 अपेल दुरे दोउ कछंङ अति ता दोई दोतंङ साते कुई,‘केह्ची दी गप्पा ञेनी की मुन्डा धियाड़ा जी ए अपेल गे असिया रिङ पिडिः, गे हर समय केतङ साते छना बंङजातंन –
\v 19 अपेल दुरे दोउ कछंङ अति ता दोई दोतंङ साते कुई,‘केह्ची दी गप्पा ञेनी की मुन्डा धियाड़ा जी ए अपेल गे असिया रिङ पिडिः, गे हर समय केतङ साते छना बंङजातंन –
\v 20 होर अंऊँ-अंऊँ गप्पा केह्तु लाभों शु, दोबी बताची होर मिह्तु तङशी, होर घर-घर सिखाची मी थ्ल्ज़ी गे श्रेध मा लहरी,
\v 21 पर यहूदी ए यूनानी तु तङशी गवाही रंड्री लेह्की तोई की सेम किरजी ए हेन्दु परमेश्वरो टोइची विश्वास लहज़ी झूंस l
\v 22 हेन्देग खंणु गे आत्मा रिङ शुचे यरूशलेमे हका य्वातन, होर माञेएगा की दोर गिऊ साते छी-छी शोतो l
\v 23 पर इच्चा दी की पवित्रात्मा भ्हते नगरङ गवाही रे दी कुट्री लेह्की तोत की बंधन ए दुःख कनु थ्ल्ज़ी तैयार तोत l
\v 24 पर गे गिऊ प्राण बी छले मा चेह्ची की दोबी प्यारे लोहग, पर दी की गे गिऊ ज़रका ए सेवा पूरी लोहग आँऊँ गे परमेश्वरो अनुग्रहों सुसमाचारो गवाही रंड्री मी थ्ल्ज़ी प्रभु दोरची लेहपची तो l
\v 25 हेन्देग खंणु, गे ञेचद्द की केह्ची भ्हते जी अतु अन्द्रेग गे परमेश्वरो राज्यों प्रसार लह्ज़ते, गिऊ मोह्ध यह्चा था खामोई l
\v 26 झांह गे तोग की धियाड़ा रिङ केतींङ गवाही रंड्रातग की गे भ्हते तु शुही जी निर्दोष शुगा l
\v 27 छना कुई सा ता गे प्रभु बारे भ्हते चीज़ केतींङ कांहषी तो l
\v 28 झांह कनु ए पुरे झुन्नो रखवाली लोहू अतु अन्द्रेग पवित्रआत्मा जी केतींङ अध्यक्ष बनाची शु, की केह्ची परमेश्वरो कलिसियो रखवाली लोहनी, अतिंङ दोई एनो शुही जी मोल लेहपची शु l
\v 29 गे ञेचतग की गिऊ इबी मी थल फ्राक्ची मी थ्ल्ज़ी दु भेड़िया रे अप्तो आँऊँ झुन्ना बी मा केयो l
\v 30 केह्तु बिचंङ जी ए धियाँ ठ्रो मीहरे खड़े शोतो, आँऊँ चेला तिङ एनो थ्लसी लह्ज़ीमी थ्ल्ज़ी टेड़ा मेढ़ा गप्पा कोह्तो l
\v 31 झांह केह्ची अची बंङजू, होर हिद लोहू की गे शुरुमु साल तचे रात दिन क्रपा-क्रपा भ्हतेतिङ चेतावनी रंड्री मा केरिह l
\v 32 होर हेन्देग गे केतींङ परमेश्वरो वचन ए अनुग्रह केतींङ रनड्रातन आँऊँ केह्तु उन्नति लोह्तो होर भ्हते पवित्र लह्सी मिह्तु साते केतींङ मीरास खोकसोतो l
\v 33 गे अतु आ रोपो, जाँङु होर खम्ज़े तु लालच मा लहरी l
\v 34 केह्ची ऐना ला ञेचाताई की दी ए घुह्ड जी गिऊ ए गिऊ साथी तु मदद लह्सी शु l
\v 35 गे भ्हते धिर केतींङ कंड्रा चरती की छना रीति रंङ साते म्हणत लहजा कमज़ोर दोतींङ सम्भालेक्ची होर प्रभु यीशु वचन बी हिद लहज़ी ज़रूरी शु, आँऊँ दोई ऐना ए कुतोह,‘’पेट्री में रंड्री धन्य शु l’’
\p
\v 36 दी कुचे थल दोई योंङ शुचे दोतंङ साते प्रार्थना लहरी l
\v 37 दोर थल दुरे भ्हते मह्स क्रपी लेहती होर गले लगाके दोबो उकू रंड्री लेहती l
\v 38 दुरे दी गप्पा जी दुखी शुई आँऊँ दोई कुतेह की केह्ची गिऊ मोह्ध यह्चा मा खामोई l दोर थल दोची दु ज़हाज़ तचे पिचे लहरी l
\c 21
\s पोलुसो यरूशलेमो हका इबि
\p
\v 1 अपेल ञेह्ची दोतंङ जी शता शुचे ज़हाज़ अलि, ता सिधा अम जी कोसो हका अति: होर आईसंङ धियाड़ा रिङ रुदुस ए दोर थल पतरा इली l
\v 2 दोर इच्चा ज़हाज़ फिनाकेऊ हका इबी मी तंङरि, होर ञेह्ची दोउ टोइची हुचा दु अलि l
\v 3 अपेल साइप्रस खंणी, ता ञेह्ची दु फुछांङु हासि केचे केहरी, होर सीरियो हका इल्ज़े सुरङ तकसा इलीरे; छना कुई सा ता दोर सामान तक्सी तोई l
\v 4 चेला तिङ दोए थल ञेह्ची दोर निज़ा धियाड़ा तचे बंङजीरी,दोची आत्मो सिखाची पोलुस रंङ साते कुई यरूशलेम किन्ज़ा थाकेऊ l
\v 5 अपेल दु धियाड़ा पुरे शुचे इली, ता ञेह्ची दोर जी जोई लेहती; होर भ्हते जी मेच्मी ए कटु तु समेत भ्हते जी हेन्दीङ नगरो धकते तचे पिचे लहरी; होर ञेह्ची मुखारीङ पुष तु भ्हारे ओन्ने शुचे प्रार्थना लहरी,
\v 6 दोर थल दोरची बिदा शुचे,ञेहरे ता ज़हाजो टोइची बंङजीरी होर दुरे एनो-एनो चूंङु हका अचा इली l
\p
\v 7 दंङ ञेह्ची सुरोंह यात्रा पुरे लेह थल पतुलिमयिसङ पिचे इली, होर काका तिङ नमस्कार लेह दोर इह धियाड़ा बंङजीरी l
\v 8 आईसंङ धियाडा रिङ ञेह्ची दोर ची हुचा कैसिरियो हका अति, होर फिलिपुस मिन्दू सुसमाचार प्रचार लहजा दोउ चूंङ अति आँऊँ दु निजो विचंङ जी तोई; इल्ज़े दोउ दोर बंङजीरी l
\v 9 दोउ पि वियाह मा लह्सी मियो रे तोई, आँऊँ भबिष्यबाणी लहजा तोई l
\v 10 अपेल ञेह्ची दोर मह्स धियाडा बंङजीरी, ता अगबुस मिन्दू इह भबिष्यद्व्कता यहूदिया जी अति
\v 11 दोई हेंदु कछंङ अन्ज़े पोलुसो तऊली गुहड़ लहरी होए एनो घुड ए कोन्ज़ा छुचे कुई, ‘’पवित्रात्मा दी कुट्री लेह्की तो की अतु दी ताऊली शु, दोबी यरूशलेमङ यहूदी जी धियाँ ए छुच्तो, होर अन्यजाति तु गुहड़ रिङ रमतो l”
\v 12 अपेल ञेह्ची दी गप्पा रे रेड्री, ता ञेह्ची ए दोर तु मिह्ज़ी दोरंङ साते विनती लहरी की यरूशलेमो हका था इलाई l
\v 13 पर पोलुसे दोबी ज़ुबाब रेई,‘’केह्ची दी छी लह्जाताई की क्रपचे क्र्प्चे गिऊ सेम थकचताई? गे ता प्रभु यीशु मिन्दू थ्ल्ज़ी यरूशलेमङ छुचि मी थ्ल्ज़ी छी शु गे ता सिमी थ्ल्ज़ी ला तैयार शु l ”
\v 14 अपेल दु मा मनेक्ति ता ञेह्ची दी कूट्रा चुपे शुचे इली,‘’प्रभु इच्चा पुरे शु l”
\p
\v 15 दी धियाड़ो थल ञेह्ची य्रुश्लेमो हका इबी मी तैयारी लहरी l
\v 16 केसरिया जी फोह चेला रे ञेतङ अति, होर हेंन्दीङ मनसोंन मिन्दू इह पुराणों चेला दोर लेन्ज़ा शिलिरी, की ञेहरे दोर बंङजुई l
\s पोलुसो याकूबा रंङ साथे दोई
\p
\v 17 अपेल ञेह्ची यरूशलेमङ पीड़ी, ता दोर न्वा जी ञेतंङ साते ख़ुशी रंङ साते दोईह l
\v 18 दोउ ऑईरग पोलुस ञेतिङ लेन्ज़ा यकुबो कछंङ इली, आँऊँर भ्हते सेहणा मीहरे ठ्रोका तोई l
\v 19 दंङ दोई भ्हते तिङ नमस्कार लेह, आँऊँ-आँऊँ कम परमेश्वरे दोउ सेवाओ द्वारा अन्यजाती तु दोर लह्सी तोई, इच्चा-इच्चा लेह भ्हते दोतींङ कुचे चरती l
\v 20 दोह्ची दी रेड्रा परमेश्वरो महिमा लहरी, दंङ दोरंङ साते कुई,‘’हे काका, केई खंड्रातन की यहुदितु दोरची हज़ार मीहरे विश्वासङ अन्जी तोत; होर भ्हते तिङ व्यब्स्थो धुन लेह्की तो l
\v 21 दोतींङ कनु बारे दी सिखाची तो की केई अन्यजाती तु विचंङ बंङजा यहूदी तिङ मूसा कुट्री गप्पा जी शता शुबी मी कुट्री लेह्की तोत, होर केई कुट्री लेह्की तोतोंन, की कनु कटु तु खतना था लोहू होर ना दु रीतिऊ टोइची जोआ l
\v 22 दंङ छी लहज़ी झुँसी तो? मिह्ज़ी ज़रूर दी रेड्रोई की केई अन्जी तोतोंन l
\v 23 दिरंङ ञेह्ची करङ साते कुट्री लेह्की तोतोंन, दु लोहूlञेहतु दोर पि मीहरे तोत आँऊँ दी ची मन्नत लह्सी तो l
\v 24 दोतींङ लेन्ज़ा दोतंङ साते केना बी शुद्ध लोहू; होर दोतु थ्ल्ज़ी खर्चा राऊँ की दुरे एनो पूंजा ञेल्ड्रतो l दंङ भ्हते ञेए चरप्तो की आँऊँ गप्पा रे दोतींङ कनु बारे कुतोर, दोतु दोर आँउला सचाई मा तो पर केई ला ऐना ला व्यबस्था मनेक्चा दोउ अनुसार ज़ोवातन l
\v 25 पर दु अन्यजाती तु बारे अची विश्वास लाहते, ञेह्ची दी निर्णय लेह चेए चरती की मुर्तिऊ तुइज़ी बली लह्सी शाह जी ए शुही जी होर मुथु छोए शाह जी, होर कुकुम जी बचेकसुई l”
\v 26 दंङ पोलुस दु मिहतीङ लेन्ज़ा, होर ओईरग दोतंङ साते शुडे शुचे मंदिरङ इली, होर दोर कंनज़े चरती की शुडे शुची मी धियाडा रिङ, छना ङई सा ता दोतु विचंङ जी भ्हते तु थ्ल्ज़ी चाडवा चड़ातु इबी मी धियाडा अपेल पुरे शोतो l
\s मन्दिरंङ पोलुसो चुमसी
\p
\v 27 अपेल दु निज़ा धियाडा पुरे शुची मी तोई, ता असियो यहूदी जी पोलुस मन्दिरंङ खांए थल भ्हते मिह तिङ उलेक्ति होर धियाँ हाउश रे दु चूमेह चरती,
\v 28 “हे इस्राइलीयो सहयता लोहू; दी दु ए मिह तोत, आँऊँ मिह्तु ए, होर व्यब्स्थो, होर दी स्थानों बिरोधङ भ्हते ठारी रिङ भ्हते मिह तिङ सिखाची लेह्की तो, देहर तचे की दोई यूनानी तिङ ला दी मंदिरङ हप दी शुडे ठार अशुद्ध लेह चरती l”
\v 29 दोची दी बे तुई इफिसुस बासी त्रुफिमुसा बी दोरंङ साते नगरङ खंणी, होर दोची दी चेहती की पोलुस दोबी मंदिरङ लेन्ज़ा इली l
\v 30 दंङ भ्हते नगरङ हल्ला मचेके इली, होर मीहरे जरका रे ठ्रोका शुचे इली होर पोलुसा बी चुम्ज़े मंदिरों धकते लेन्ज़ा अति, होर युहरना पेतंङ रें केहरी l
\v 31 अपेल दुरे दोबी सचिमी तोई, ता पलटनो सरदार बी सन्देश दोही की भ्हते यरूशलेमङ हल्ला शुचे इल्ज़ी तोत l
\v 32 दंङ दु सैनिक ए सूबेदार लेन्ज़ा दोतु कछंङ योंङ अति; होर दोह्ची दु खांए थल पोलुसा बी ज़लेक्ची बंद लेह चरती l
\v 33 दंङ पलटनो सरदारे कछंङ अन्ज़े दु चुम्ज़े ङई; होर झूट ज़ंजीरङ साते छुचि मी आज्ञा रे रूह्कची लेहती,‘’दी अरी शु होर दी छी लह्सी तोत?”
\v 34 पर भीड़ मेह्ची रेह जी उई होर रेह जी उई ज़ुबाब रंड्री लेहतीlअपेल हल्ला रिङ दोबी ठीक सचाई पता मा लेहती, ता दोबी गढ़ङ शिल्ज़ी मी आज्ञा रेई l
\v 35 अपेल दु संङो कछंङ पिडिः ता भीडो बजह जी सैनिक ए दु दोरची उठाती l
\v 36 छना कुई सा ता मिह्तु भीड़ दी हल्ला मचाचा दोउ थ्लेसी अन्जी लेह्की तोई,‘’की दोउ अंत लेह चर्तु l”
\p
\v 37 अपेल दुरे पोलुसा बी गढ़ङ शिल्ज़ी मी तोई, ता दोई पलटनो सरदारङ साते कुई, ‘’क्या गिबी आज्ञा तोत की गे करङ साते छा छी कोग?” दोई कुतोह,” क्या केई यूनानी ञेना आ?
\v 38 क्या केई दु मिस्री मा शुना, आँऊँ दी धियाड़ो तुइज़ी बिद्रोही बनचा पि हजार कटारबन्ध मिह्तींङ जंगलङ लेन्ज़ा इली?”
\v 39 पोलुसे कुई,‘’गे ता तरसुसो यहूदी मिह शुगा l किलकियो मशहुर नगरो बासी शुगा l गे करङ साते विनती लह्ज़ताग की गिबी मिहतङ साते गप्पा लह्ज़ीमी रंऊँ l”
\v 40 अपेल दोई आज्ञा रें चरती, ता पोलुसे संङओ टोइची खड़े शुचे मिह तिङ घुह्ड रंङ साते इशारा लहरी, अपेल दुरे चुपे शुचे इली ता दु इब्रानी रिङ कुट्री लेहती l
\c 22
\s भीड़ो तुईजी पोलुसो भाषण
\p
\v 1 “हे न्वा ए पितरा रे, गिऊ गप्पा ता रेड्रोई, आँऊँ गे केह्तु तुइज़ी लोहग l”
\p
\v 2 दुरे दी रेड्रा की दु ता हेंन्दङ साते इब्रानी रिङ कुट्री लेह्की तोत:होर ला चुपे शुचे इली दंङ दोई कुई;
\p
\v 3 “गे ता यहूदी शुगा, आँऊँ किलकियो तरसुसङ ज़ेह्खी शु; पर दी नगरङ गमलियेलो कोंजो कछंङ बंङज़े पडकी शुगा, होर बाह मेमे तु व्यवस्था ठीक रीति रंङ साते सिखाची शुगा; होर परमेश्वरो थ्ल्ज़ी धियाँ ठ्रो धुन तोई, छना तोग केह्तु कछंङ तोत l
\v 4 गे गंङमी तिङ होर मेच्मीतिङ छुचे-छुचे जेलङ केरिह, होर दी पंथो मिहतीङ देहर तचे सताची शु की दोतींङ सचे ला केरिह l
\v 5 दी गप्पो मह्याज़क ए सेहणा मीहरे गवाह तोत, की गे दोतु दोरची चिठ्ठी लेन्ज़ा दमिशको हक्का युवाते, की आँऊँ दोर तोतोर दोतींङ ला सज़ा रंड्री मी थ्ल्ज़ी यरुश्लेमो हका हपोग l
\s ऐनो सेहम किरचिमी गप्पा
\p
\v 6 “अपेल गे ज़ोआ-ज़ोआ दमिशको कछंङ पिडिः, ता धियाँ शुई की धियाड़ो लगभग झूट बजा रिङ इह मोह्ड़े छंङी सर्ग जी गिऊ पिला हासी चमकेगी इलि l
\v 7 होर गे ध्र्तिउ टोइची दछे इली होर गे दी गप्पा रेड्री,‘हे शाऊल, हे शाऊल, केई गिबी छिले दुःख रंड्री लेह्की तोतोंन?
\v 8 गे ज़ुबाब रेई,‘’हे प्रभु केई अरी शुना,” गे यीशु नासरी शुगा अतिंङ केई दुख रंड्री लेह्की तोतोन l’
\v 9 गिऊ साथी जी छंङी ता तङरीरी पर आँऊँ गिऊ साते गप्पा लहज़ी लेह्की तोई दोउ सग मा रेड्रिरी l
\v 10 दंङ गे कुई,‘’हे प्रभु गे छी लोहग,‘खड़े अचा दमिशको हका इला, होर आँऊँ ला चीज़ कनु लह्ज़ीमी थ्ल्ज़ी ठहराची तो दोर कनिङ भ्हते धिर कम्बोर l’
\v 11 अपेल दु छंङीऊ बजह जी गिबी छिला मा तंङफिरि, ता गे गिऊ साथी तु गुहड़ चुम्ज़े दमिशको हका अति l
\p
\v 12 “दंङ हनन्याह मिन्दू ब्याव्स्थो अनुसार इह भक्त तोई, आँऊँ दोर बंङजा यहुदितु बिचंङ रुठे तोई, कछंङ अति,
\v 13 होर खड़े शुचे गेरङ साते कुई,‘हे काका शाऊल, यह्चा खंड्री लेह्तु l’ दु ए मुका गिऊ टिरा अलसा इली होर गे दु तङरीरी l
\v 14 दंङ दोई कुतोह,‘’ञेहतु बाह मेमे तु परमेश्वरे दी ठहराची तो की केई दोउ इच्चा पूरा ञेऊ, होर दु धर्मी बी खाणु होर दोउ आह जी गप्पा रेड्रू l
\v 15 छना कुई सा ता केई दोउ दोरची भ्हते मिह तु तुइज़ी दु गप्पो गवाह शोतो आँऊँ केई खंणी ए रेड्रिरी l
\v 16 दंङ छिले झाडा लह्जाताई? अचु, बप्तिस्मा लेह्प्तु, होर दोउ मिन एनो पाप शुल्ज़े चर्तु l
\s ऊई जातिर ऐनो प्रचारो आवाहन लहची
\p
\v 17 “अपेल गे यह्चा यरूशलेमङ अन्ज़े प्रार्थना लहज़ी लेह्की तोई, ता बेहोश शुचे इली,
\v 18 होर दोबी खंणी की दु गेरङ साते छी कुट्री लेह्की तो, युहरना लेह यरूशलेमङ जी हुचा चरतु;छना कुई सा ता दुरे गिऊ बारे रिङ कनु गवाही मा रेड्रोई l
\v 19 गे कुतोह,” दुरे ता ञेचाते की गे कनु टोइची विश्वास लहजा दोतींङ जेलङ केट्रातोई होर ठारी-ठारी मंदिरङ इल्ज़े दोतींङ तेङजा तोई l
\v 20 अपेल कनु गवाह सित्फनुस शुही बहाची तोई दु मुका गे ला दोर खड़े तोई होर दी गप्पा रंङ सहमत तोई, होर दोबी सचा दोतु ख्म्ज़ेऊ रखवाली लहज़ी लेह्की तोई l
\v 21 होर दोई गेरङ साते कुई,‘’अचा इला; छना कुई सा ता गे अन्य जाति तु कछंङ ओई-ओई चरपोग l’’
\p
\v 22 दु दी गप्पा तचे दोउ रेड्री लेहती, दंङ मोह्ड़े हाउश रंङ साते चिलाती,‘’धी घाड़े मीहू अंत लोहू, दोउ श्रीङी बंङजी ठीक मा शु l”
\v 23 अपेल दुरे हॉउश रंड्रा होर ख्मज़े छंङज़तेर होर सर्गङ धुल करचातेर;
\v 24 ता पलटनो सरदारे कुई,‘’डीबी गढ़ङ लेन्ज़ा शिला, होर कोड़े लगाचा खंणु, की गे ञेऊ की मिह छी बजह दोउ बिरोधङ हाउश रंड्री लेह्की तोत l”
\v 25 अपेल दोची दु तस्मा रंङ साते छुधि ता पोलुसे दु पलटनो सरदार रंङ साते कुई, ‘’क्या दी ठीक शु की केह्ची इह रोमी मिह बी, बिना दोष साबित शुचे कोड़े लागतु?”
\v 26 सूबेदार ए दि रेड्रा पलटनो सरदारों कछंङ इल्ज़े दी कुई,‘’केई दी छी लहज़ी लेह्की तोतोंन? ङ ता इह रोमी मिह तो l”
\v 27 दंङ पलटनो सरदारे दोउ कछंङ अन्ज़े दोरंङ साते कुई,‘’गिबी कंडू, क्या केई रोमी शुना?”दोई कुतोह,‘’ओई l”
\v 28 दी रेड्रा पलटनो सरदारे कुई,‘’गे रोमी शुची मी थ्ल्ज़ी मह्स ढवा रान्शी शु l”पोलुसे कुई,‘’ गे ता जन्म जी रोमी शुगा l”
\v 29 दंङ आँऊँ मीहरे दोबी जांचेक्ची लेह्की तोई, दुरे युहरना दोरची एखा शुचे इली, होर प्ल्त्नो सरदार ला दी ञेए की दी रोमी शु होर गे दु छुसी तो, वेवा इली l
\s महासभाओ तुईची पोलुस
\p
\v 30 ओईरग दोई ठीक-ठीक ञेचिमी थ्ल्ज़ी की यहूदी दोउ टोइची छिले दोष लगाची लेह्की तोत, दोउ बंधन युप्चिरी;होर प्रधान याज़क होर महासभा बी ठ्रोका शुचिमी आज्ञा रेई, होर पोलुसा बी योंङ शिल्ज़े दोतु तुइज़ी खड़े लेह केहरी l
\c 23
\p
\v 1 पोलुसे महासभो हका खांए कुई, ‘’हे काका रे, गे तोग तचे पर्मेश्वरो थ्ल्ज़ी पुरे सच्चे विवेक रंङ साते जीवन बिताची शु l’’
\v 2 दिरंङ ह्न्याह मह्याज़के दोतींङ आँऊँ दोउ कछंङ खड़े तोई,दोउ मोध्हङ घाह केट्री मी आज्ञा रेई l
\v 3 दंङ पोलुसे कुई,” हे चुना लगाची भीती,परमेश्वर कनीङ तेङमतोlकेई व्यब्स्थो अनुसार गिऊ न्याय लह्ज़ीमी थ्ल्ज़ी बंङजी शु,होर यह्चा व्यवस्थो खिलाप गिबी तेङजिमी आज्ञा रंड्री लेह्की तो?”
\v 4 आँऊँ दोर कछंङ खड़े तोई दोची कुतोह,” क्या केई परमेश्वरो म्हायाजक बी रुठे ए मदम कुट्री लेह्की तोत?”
\v 5 पोलुसे कुई,”हे काका रे गे माञेगा की दी महायाज़क शु,छना कुई ता चेसी तोत:‘ एनो मिह्तु प्रधान बी मदम था कुडू l”
\p
\v 6 दंङ पोलुसे दी ञेए की इच्चा दल फरीसी तु होर इच्चा दल सदुकी तु शु,सभा रिङ कुई,”हे काका रे गे फरीसी ए फरीसी तु वंशो शुगा,सी दोतु आशा ए श्रीङमी बारे गिऊ मुकदमा शुची लेह्की तोत l”
\v 7 अपेल दोई दी गप्पा कुई सा ता फरीसी ए सदुकी तु बिचंङ झगड़ा शुचे लेहती;होर सभा रिङ फुट पडेक्ति l
\v 8 छना कुई सा ता सदुकी जी दी कूट्राते की यह्चा मा श्रींङमी,होर ना स्वर्गदूत तोत, ना आत्मा तोत;पर फरीसी जी दी भ्हते धिर मनेक की तोई l
\v 9 दंङ मोह्ड़े हल्ला शुचे लेहती होर फोह शास्त्री रे आँऊँ फरीसी तु दलों तोई,खड़े शुचे इली,होर दी कुचे झगड़ेके लेहती,”ञेह्ची दी मीहू अन्द्रेग छिला बुराई मा तङपि लेह्की तोतोंन,होर अगर आँऊँजी आत्मा ए स्वर्ग दुते दोरंङ साते कुतेह ता छी शु?”
\v 10 अपेल मह्स झगड़ा शुची लेहती,ता पलटनो सरदारे दी बेहद्द रंङ की दुरे पोलुसो खंन्नी-खंन्नी लेह चरप्तो,पलटन बी आज्ञा रेई की तकसा दोबी दोरची हुतु,होर गढ़ङ शिला l
\p
\v 11 दु ए राती प्रभु जी दोउ कछंङ खड़े शुचे दोरंङ साते कुई,”हे पोलुस हिम्मत लोहू; छना केई यरूशलेमङ गवाही रान्शी तोत,ध्वां ए कनिङ रोमङ ला गवाही रंड्रीमी तोत l”
\s पोलुस सचिमी षड्यंत्र
\p
\v 12 अपेल धियाड़ा शुई ता यहूदी जी योजना लहरी ए कसम लेहपति की अपेल तचे ञेह्ची पोलुस सचे मा केहरी धों तचे छा छी तूंङमी ए ज़ेई सा ता ञेहतु टोइची धिक्कार शु l
\v 13 अची दी कसम लेहपची तोई,दुरे झूट निजोह ची चडेह तोई l
\v 14 दोची प्रधान यजाक ए सेहणा तु दोर इल्ज़े दोतंङ साते कुई,’ञेची दी ठानेक्ति की अपेल तचे पोलुस सचे मा केहरी धों तचे अगर ञेह्ची छा छी जेई सा ता ञेहतु टोइची धिक्कार शु l
\v 15 झांह केह्ची महासभा ए पलटनो सरदार बी सम्झासुई की दोबी केन्दु कछंङ हताई, ञेहनी की केह्ची यह्चा दोउ बारे ठीक जाँच लहज़ी झूंस;होर ञेह्ची दोउ पिचे मेह तुई दोबी सचिमी थ्ल्ज़ी तैयार बंङजोई l”
\p
\v 16 पोलुसो भाणेज़े दी रेड्री की दुरे दोबी सचिमी मी थ्ल्ज़ी योजना लहज़ी लेह्की तोई, ता गढ़ङ इल्ज़े पोलुस बी सन्देश रेई l
\v 17 पोलुसे सूबेदारों विचंङ जी इच्चे बी एनो कछंङ बुलाके कुई,’दी जवान बी पलटनो सरदारों कछंङ लेन्ज़ा शिला,दी दोरंङ साते छा छी कुट्री मी तो l”
\v 18 दंङ दोई दोबी पलटनो सरदारों कछंङ लेन्ज़ा इली होर कुई,”बंदी पोलुसे गिबी बुलाचा दी विनती लहरी की दी ज़वान करङ साते छा छी कुट्री मी तो;दीबी दोउ कछंङ लेन्ज़ा इला l”
\v 19 पलटनो सरदारे दोउ घुह्ड चूमे दु शता ठारी रिङ लेन्ज़ा इली होर रूह्कती,’केई गेरङ साते छी कुट्री झूंस?”
\v 20 दोई कुतोह,” यहूदी जी दी योजना लह्सी तो की करङ साते विनती लेह मुतङ पोलुस बी महासभा रिङ हपोई, की ञेह्ची यह्चा रुठे रंङ साते दोउ जाँच लह्ज़ताई l
\v 21 पर दोतु था म्नेक्तु,छना कुई सा ता दोतु विचङ जी झूट निह्जो मिह्ज़ी दी प्रण लह्सी तोत की अपेल तचे पोलुस ञेह्ची मा सचिरी धों तचे छा छी मा जेई ए मा तूंङमोई l दंङ हेन्देग दुरे तैयार तोतोंन होर कनु वचनों इंतज़ार लहज़ी लेह्की तोत l”
\v 22 दंङ पलटनो सरदारे दु जवान बी आज्ञा रे बिदा लहरी,”अतंङ ला साते दी था कुडू केई गेरङ साते छी गप्पा लह्सी तोत l”
\s पोलुस ऐ फेलिक्सओ कछंङ चरचि
\p
\v 23 दंङ दोई झूट सूबेदार तिङ बुलाके कुई,”झूट राह सैनिक ए शुरम निजोह सा सवार, होर झूट राह भाला लेह्ची सैनिक,अधा रतिङ केसरिया रिङ इबी मी थ्ल्ज़ी तैयार लोहू l
\v 24 होर पोलुसो सवारिऊ थ्ल्ज़ी घोड़े तैयार लोहू,की दोबी फेलिक्स हाकिमो तुइज़ी रुठे रंङ साते पिपोई l”
\v 25 दोई धी ठ्रो चिठ्ठी ला चेई;
\v 26 “ महामहिम फेलिक्स हाकिम बी क्लोदियुस लुसियासो नमस्कार l
\v 27 दी मिह बी यहूदी जी चुम्ज़े सचे केट्री मी योजना बनाशी तोत,पर अपेल गे दी ञेई की दु रोमी शु,ता पलटन लेन्ज़ा दु दोर ची छुड़ाति l
\v 28 गे दी ञेचिमी तोई की दुरे दोउ टोइची छी कारण जी दोष लगाची मी तोत,दी बजह गे दोबी दोतु महासभा रिङ शिल्जातेर l
\v 29 दंङ दोर गे दी ञेई की दोह्ची दोतु व्यब्स्थो बिबादो बारे दोउ टोइची दोष लगाची लेह्की तोत,पर सचिमी थ्ल्ज़ी ए छुज़ी जोगे दोउ टोइची छिला दोष मा तोई l
\v 30 अपेल गिबी दी पता लेहती की दुरे दी मिह बी सचिमी तोत,ता गे दोबी ध्वां ए कनु कछंङ चरती;होर गवाह तिङ दी आज्ञा रेई की कनु तुइज़ी दोउ बारे कोहनी l”
\p
\v 31 दंङ छना सैनिका तिङ आज्ञा रान्शी तोई,ध्वां ए दुरे पोलुस बी लेन्ज़ा रातो रात अन्तिपत्रिसङ अतिरे l
\v 32 ओईरग दोह्ची सवारा तिङ दोउ साते इबी मी थ्ल्ज़ी केट्रा ऐना गढ़ों हका वपिस अतिl
\v 33 दोची केसरिया पिचे थल हाकिम बी चिठ्ठी रेई; होर पोलूस ला दोउ तुइज़ी खड़े लहरी l
\v 34 दोई चिठ्ठी पड़ेके रूह्कती,”दी आँऊँ प्रान्तों शु?”
\v 35 होर अपेल दी ञेए केहरी की दु किलकियो शु दोरंङ साते कुई,”अपेल कनु गवाह रे अप्तो दु मुका गे कनु मुकदमा च्लापोगl” होर दोई दोबी हेरोदेसो किले रिङ पहर रिङ केट्री मी आज्ञा रेई l
\c 24
\s हाकिम फेलिक्सो तुइज़ि पोलुस
\p
\v 1 ङा धियाड़ो थल हनन्याह महायाजक रेह सेहणा होर तिरतुलूस मिन्दू इह बकील लेन्ज़ा अतिरे l दोची हाकिमो तुइज़ी पोलुसो बकालत लहरी l
\v 2 "अपेल दोबी अता कुइरे ता तिरतुल्लुस दोउ टोइची दोष लगाके कुट्री लेहती;"
\p "हे महामहिम फेलिक्स,कनु दुवारा ञेहतु कुशल शुबी;होर कनु व्यब्स्थो दुवारा दि जातिऊ थ्ल्ज़ी मह्स मदम गप्पा रे ठीक शुचि लेह्की तोत l "
\v 3 दिबी ञेहची भ्हते ठारी रिङ होर भत्ते पाठ रंङ साते मनेक्ची l
\v 4 पर दिउ थ्ल्ज़ी कि कनीङ होर दुख रंड्री मज़ुन्जतागे, गे करङ साते विनती लह्ज़तागे कि दया लेह गिऊ इच्चा झूट गप्पा रेड्रू l
\v 5 छना कुई सा ता ञेहची दि मिह शासड होर ज़गतो भ्हते यहूदियों तु बिचङ कुबाद लहजा श्रो होर नासरी तु कोमो मुखिया खांणीरि l
\v 6 दोई मंदिर(प्रार्थना लह्ज़िमी ठार)सेह लेही पेट्रीरि,पर ञेहची दू चूमेह केहरी l { ञेहची दोबी हेन्दु व्यबस्थो ठ्रो सज़ा रंड्री मी तरे;
\v 7 पर पलटनो सरदार लुसियासे दू ज़ोराबरे ञेहतु गुह्ड ज़ि दू खोल्ड्री केहरी,
\v 8 " होर गवाह तिङ कनु तुइज़ी अपिमी आज्ञा रेईरे l} दि भ्हते गप्पा तु बारे ञेहची दोऊ टोइची दोष लगाची मी तोत,केई ऐना ऐ दोऊ जांच लेह ञेए केयोंन l"" "
\v 9 यहूदी ज़ि ला दोऊ साथ रें कुइरे,दि गप्पा रे दि ठ्रो ऐ शू l
\s पोलुसो प्रत्युतर
\p
\v 10 "अपेल हाकिमे पोलुसा बी कुट्री मी इशारा रेई,ता दोई ज़ुबाब रेई;"
\p "गे दि ञेऐ कि केई दि जातिऊ न्याय मह्स साल ज़ि लहज़ी लहकी तोतोंन,ख़ुशी रंङ साथ घ्यंङो ज़ुबाब रमोग l "
\v 11 केई केने दि ञेयोग कि अपेल बेह्ची गे यरूशलेमङ प्रार्थना लह्ज़िमी अन्ज़तो,गिबी सनी धियाड़ा ज़ि खेका मा शुई l
\v 12 दोह्ची गिबी न मंदिरङ, न प्रार्थना लह्ज़िमी ठारी रिङ,न नगरङ अतंङ साते कुबाद लहज़ी ऐ भीड़ ठ्रोका लेह तंङरीरी;
\v 13 होर न दू गप्पा तु, आऊँ दुरे गिऊ टोइची दोष लगाची मी तो,कनु तुइज़ी दोबी हेले पेश मा लहज़ि तरपोंन l
\v 14 पर गे कनु तुइज़ी दि मनेक्ची मी थ्ल्ज़ी तैयार तोतोंग कि आंऊँ कोम बी धिरे बुरे कोम कुट्री लहकी तोतोंर दोऊ ऐ रीतीऊ ठ्रो गे घ्यंङो बाह मेमेऊ परमेश्वरो सेवा लह्ज्ताग;होर आंऊँ गप्पा रे व्यबस्था ऐ भबिष्यद्वाक्तातु कतापङ चेसी तो,दू भ्हते तु टोइची विश्वास लह्ज़ताग l
\v 15 होर परमेश्वरो दोरची आशा लह्ज़ताग आंऊँ दोचि ऐना ज़ि ला लह्ज़तोर कि धर्मी ऐ अधर्मी श्रीङी योंन l
\v 16 दिरंङ गे एन ला दि प्रयास लह्ज्ताग,कि परमेश्वरो हासी ऐ मिह तु हासी गिऊ विवेक हमेशा निर्दोष शोतो l
\v 17 महस ए सालो थल गे घयँङो मिह तिङ दान पिट्री ए भेट चाढची मि थलजी अतिगा l
\v 18 दोहची गिबि प्रार्थना लह्ज़िमी ठारी रिङ शुडे हालत रिङ,भीड़ मेह,बिना झगडा लेह भेंट चढ़ाची तंङरीरी हाँ,असियो रेह यहूदी रे तोइरे दोतीङ रूठे तोई l
\v 19 कि अगर दोतु कछंङ गिऊ विरोधङ आंऊँ गप्पा रे तो ता देहर अंजे कनु तुइज़ी अंजे गिऊ टोइची दोष लगातु l
\v 20 या दि केई केने ऐ कंडू कि अपेल गे महासभो तुइज़ी खड़े तोई,ता दोह्ची गिऊ अन्देर्ग छि दोष खंणी?
\v 21 इच्चा दि गप्पो थ्ल्ज़ी आंऊँ गे दोतु विचङ खड़े शुचे कुट्री तोई;सी दोतु श्रींङमी बारे तोग गिऊ केहतु तुइज़ी मुकदमा शुची लहकी तो l
\v 22 "फेलिक्से,आंऊँ दि कोमो गप्पा ठीक-ठीक ञेचा तोई,दोतीङ दि कुट्रे टालेके केहरी,""कि अपेल पलटनो सरदार लुसियास अपतो,ता केहतु गप्पो फैसला लोहग l"
\v 23 होर सूबेदार बी आज्ञा रेई कि पोलूसा बी फोह रियात रें दोऊ रखवाली लोहु,होर दोऊ मित्र तिङ सेवा लह्ज़िमी थ्ल्ज़ी मना मा लोहु l
\s फेलिक्स ऐ द्रुसिल्लाओ तुइज़ि पोलुस
\p
\v 24 रेह धियाडो थल फेलिक्स एनो मेचा दृसिल्ला आंऊँ यहूदी तोई,साते लेंज़ा अति होर पोलुसा बी अता कुचे दू विश्वासों बारे आंऊँ मसीह यीशु टोइची तोई,दोऊ दोरची रेड्रिरी l
\v 25 "अपेल दू धर्म ए धीरज होर अंज़ा न्यायो चर्चा लहज़ी लहकी तोई,दंङ फेलिक्से ए वेवा ज़ुबाब रेई," हेन्देग ता इला; समय खोक्सिरी सा ता गे कनीङ यह्चा अता कोह्ग l"
\v 26 दोबी पोलुसो दोरची डवा खोक्सिमी आस तोई,झांह लेह दू दोबी यह्चा-यह्चा बुलाके दोरंङ साते गप्पा लहजा लाहतेl
\v 27 पर अपेल झूट साल पूरे शुचे इली ता पुरकियुस,फेस्तुस, फेलिक्सो ठारी रिङ अति होर फेलिक्स यहुदितीङ खुश लह्ज़िमी इच्छा रंङ पोलुस बी बन्दी ऐ केट्रे केहरीl
\c 25
\s पोलुसो रज्ज़ाओ दोहाई रंड्री
\p
\v 1 फेस्तुस दू प्रांतङ पिचे शुरुमु धियाड़ो थल केसरिया ज़ि यारुश्लेमो हका इली l
\v 2 दंङ प्रधान याज़के और यहूदियों प्रमुख मिह्ज़ी दोउ तुइज़ी पोलुसो नालिश लहरी;
\v 3 और दोरंङ साथे विनती लेह दोउ विरोधङ दि वरदान पेट्रीरि कि दोबी यरूशलमङ हतांई, छना कुईन सता दोर दोबी अमरिंङ इ सचे चरचिमी योजना बणाची लेहकी तोइरे l
\v 4 फ्सेतुसे जबाब रेई, ‘’पोलुस केसरियारिंङ पहररिंङ तोह, और गेह घेंयांङे युहरना दोहा योहग l’’
\v 5 यहचा कुई, ‘’केहतु बिचंङ अंऊ अधिकार तचाह दोरे साथे जोनि,और अगर दि मिहज़ि छिल्ला मदम कम लहसी शुह सा ता दोउ टोइची दोष लगाईतुंई l’’
\p
\v 6 दोतु बिचंङ रे सा ध्याडा बंङज़ा दू केसरियो हका अच्चा इली;और ऊई ध्याडारिंङ न्याय आसनो टोइची बंङज़ा पोलुसाबि हपिमी आज्ञा रेंई l
\v 7 अपेहल दू अति ता अंऊ यहूदी यरूशलेमङ ज़ि अंजी तोईरे,दोची कछंङङ खड़े शुचि दोउ टोइची मोड़े, मोड़े अरोप लगाती, अतु प्रमाण दोतु कछंङ माहतोई l
\v 8 पर पोलुसे जबाब रेंई, ‘’गेह या ता यहूदी तु व्यवस्थो और माह मनिदरो,और या केसरो विरुद्ध छिल्ला अपराध लहसी शुह l’’
\v 9 दंङ फेस्तुसे यहूदीतिंङ खुश लहजिमी इच्छाज़ि पोलुसरंङ साथे कुतोह, ‘’छिह केई दि जुन्जातन कि यरूशलेमो हका जोंई;और दोर गिऊ तुइज़ी कनु दी मुकदमो फ़ेसला शुबी जूंस?’’
\v 10 पोलुसे कुई, ‘’गेह केसरो न्याय आसनो तुईज़ि खड़े तो;गिऊ मुकदमो देहर ऐ फेसला शुबी जुंस l छना केई रूठेरंङ ञेचातन, कि यहूदितु गेह छिल्ला अपराध लहसी या शुह l
\v 11 अगर गेह अपराधी शुहगा शुईन सता, और सचिमी जोगे छिल्ला कम लहसी शुह ता,गेह सिमी रंङ साथे माह मुकरेफ़ी;पर अं ऊ गप्पो बारे दोचि गिउ टोइची दोष लगाचा, अगर दोतु बिचंङज़ि अरिला गप्पा हेले माह शोतो,अचिला गिहबी दोतु गुहड़रिंङ रें माह तरपोतो l गेह केसरो दुहाई रांड्रातग l’’
\v 12 दंङ फेस्तुसे मंत्री तु सभारंङ साथे गप्पा लेह जबाब रेंई, ‘’केई केसरो दुहाई रांहषी तोह,केई केसरो कछंङ ऐ ईला l’’
\s रज्ज़ा अग्रिप्पाओ तुइज़ि पोलुस
\p
\v 13 फोह ध्याडो थल अग्रिप्पा रज्ज़ा ऐ बिरनीके केसरियारिंङ अंजे फेस्तुसरंङ साथे दोरिह l
\v 14 दोतु दोरह महस ध्याडा बंङज़ा ते फेस्तुसे पोलुसो बारे रज्ज़ारंङ साथे कुतोह: ‘’इच्चा मीहतु,अतिंङ फेलिक्से बन्दी बणाके अच्चा इली l
\v 15 अपेहल गेह यरूशलेमङ तोई, दंङ प्रधान याजके और यहूदितु पुरनिये दोऊ नालिश लहरी और दी जुन्ज़िरी कि दोबी दण्डो आज्ञा रमोई l
\v 16 पर गेह दोतिंङ जबाब रेंई कि रोमीतु दि रीति या शुह कि अरिया मीहबी दण्डो थल्जी रें केओनि,अपेहल तचे झगड़ा लचाह दोरे सामटे शुचे दोषो टोइची जबाब माह रेओरे l
\v 17 दंङ अपेहल दुरे ठ्रोका शुईरे,ता गेह फ़ोहला ध्याडा माह लेह ऊई ध्याडारिंङ ऐ न्याय आसनो टोइची बंङज़े दोबी हपिमी आज्ञा रेंई l
\v 18 अपेहल दोऊ टोइची दोष लगाचा दुरे खड़े शुई सता, दोची छिल्ला मदम गप्पो दोष माह लगाती,छना गेह चेहसी तहरे l
\v 19 पर दुरे ऐनो भत्ते और यीशु मिन्दंङ ईह मीहू बारे, अंऊ सि इलजि तोह और पोलुस दोबी षिङी क्वा,विवाद लहज़ि लेहतीरे l
\v 20 गेह ऊलझनरिंङ तोई कि दि गप्पो पता गेह छना लोहग? दिरंङ गेह दू रूहकती,केई यरूशलेमो हका योन कि दोर दि गप्पातु फ़ेसला शोतो?’’
\v 21 पर अपेहल पोलुसे दोहाई रेंई की दोउ मुक्क्दमो फ़ेसला महाराजा धीरजो देहर ऐ शुबी जूंस, दंङ गेह आज्ञा रेई कि अपेहल तचे दोबी केसरो दोर माह चरपोग,दोबी देहर ऐ तरपोग l’’
\v 22 दंङ अग्रिप्पो फेस्तुसरंङ साथे कुतोह,गेह ला दू मीहु रेड्रोग?दोई कुतोह, ‘’केई मुतंङ तरपोन l’’
\p
\v 23 दंङ उई ध्याडा अपेहल अग्रिप्पा और विरनीके महस धूमधामरंङ पलटनो सरदार और मोहडे मीहतु साथे दरवारंङ पिडिरे दंङ फेस्तुसे आज्ञा रेई कि पोलुसाबि हतांई l
\v 24 फेस्तुसे कुतोह, ‘’हे रज्ज़ा अग्रिप्पा और हे भत्ते मीहरे अंऊ हेन्दंङ साथे तोह, केहची दि मीह बि खंड्रातंई,अतु बारे भत्ते यहूदीज़ि यरूशलेमंङ ऐ देहर अंजे हाउष रें गेरंङ साथे विनती लहरी कि दोऊ षिङी बंङज़िरी ठीक माह शुह l
\v 25 पर गेह दि ञेऐ केहरी कि दोई ध्न्या ठ्रोह छिल्ला कम लहसी माह शुह कि दू सचे केओनि;और अपेहल दोई महाराजा धीरजो दोहई रेंई, दंङ गेह दोबी चरचिमी फेसला लहरिगा l
\v 26 गेह दोऊ बारे छिल्ला गप्पा निशचित माह खोखसिरी कि ध्याड़ो मालिकबि गेह चेओगा ध्या लेह गेह दोबी केहतु तुइज़ी और हे रज्ज़ा अग्रिप्पा,कनु तुइज़ी हांसी शुह कि जांच लहजिमी थल गिहबी छा छिह चेहसी माह खोखसोतो l
\v 27 छना कुईन सता बंदी बि चरचि और अंऊ दोष दोऊ लगाची शुह,दोतिंङ माह कांड्री, गिहबी शुगे चेहसा l’’
\c 26
\s अग्रिप्पाओ तुइज़ि पोलुसो स्पष्टीकरण
\p
\v 1 अग्रीपे पोलुसरंङ साथे कुतोह, ‘’कनिंङ कनु बारे कुट्रिमी आज्ञा तोहl’’ दंङ पोलुस गुहड़ तुखा लेह जबाब रंड्री लेहती,
\p
\v 2 ‘’हे रज्ज़ा अग्रिप्पा,अन्यो गप्पो बारे यहूदी गिऊ टोइची दोष लगाचा,तोगह कनु तुइज़ी दोतु जबाब रेंई गेह ध्याडा बि धन्य चेहचातोग,
\v 3 जरूरी ध्या लेह कि केइ यहुदितु व्यवहार ऐ विवाद ञेचातन l अत:गेह विनती लहज़ातग कि धीरजरंङ साथे गिऊ रेड्रु l
\p
\v 4 ‘’गिऊ चाल, चलन तुई ध्याड़ो जातिरिंङ ऐ यरूशलेम छना तोई,दू भत्ते यहूदी ज़ि ञेतिर l
\v 5 अगर दुरे गवाही रेई ज़ुन्ज़ातन, ता गिहबी तुई वेहची ऐ गेहबी ञेची कि गेह फरीसी शुचे ध्याड़ो धर्मो भत्ते बे खरेह अमरिंङ ज़ोजा तोइगा l
\v 6 और हेन्तेग दू प्रतिज्ञाओ उम्मीद अंउ परमेश्वरे हेन्दु बाह, मेमेतंङ साथे लहसी तोई,गिऊ टोइची मुक्कदमा शुबी लेहकी तोह l
\v 7 दू प्रतिज्ञाओ पूरे शुबिमी उम्मीद लेह हेन्दु सनी गोत्र ऐनो सेहमंङ ज़ि रात, दिन परमेश्वरो सेवा लेह लेहकी तोह l हे रज्ज़ा,दि ऐ उम्मीद बारे यहूदी गिऊ टोइची दोष लगाचा l
\v 8 छना कुचे परमेश्वरे सि दोतिंङ षिङङी लहचा,ता केहची दि गप्पो विशवास माह लहज़ातांई?
\p
\v 9 ‘’गेह ला दि चेहतिगा कि यीशु नासरीऊ विरोधङ गिहबी महस धिहर लेह लेहपोतो l
\v 10 और गेह यरूशलेम धन्या लहरी;और प्रधान याजको दोहरची अधिकार पैट्रू महस पवित्र मीहतिंङ जेलंङ केहरी,और अपेहल दोर सचे केट्रातेर दंङ गेह ला विरोधङगिऊ सम्मति रंड्रातोग l
\v 11 भत्ते आराधनालयङ गेह दोतिंङ ताड़ना रें यीशुउ निंदा लहज़ते, देहर तचे कि रोहष ध्या ठ्रोह बमज़े दोतु नगरंङ इलजे ला दोतु टोइची अत्याचार लहज़ातेग l
\s ऐनो सेहम किरचिमी गप्पा
\p
\v 12 ‘’दि ऐ धनुष अपेहल गेह प्रधान याजको दोरची आज्ञा पत्र लेहपचे दमिशको हका ईलज़ी लेहकी तोई;
\v 13 दंङ हे रज्ज़ा, अमरिंङ गेह नीरो मुक्का ऐके बे महस छंङी,ध्याड़ो ऐ गेरंङ साथे ज़ोआ दोतु पिलाहासी खंणी l
\v 14 अपेहल हेनर भत्ते धरतिऊ टोइची दचे इली,दंङ रेड्रीरि, ‘हे शाउल, केई गिहबी छिल्ले सताचातन? चंज़े नाको टोइची कोंज़ा उठाची कनु थल्जी ठीक माह शुह l’
\v 15 गेह कुई, ‘हे प्रभु, केई अरी शुना?’प्रभु कुतोह, ‘गेह यीशु शुगा,अंऊ दोहबी केई सताचा l
\v 16 पर केई अचु, कनु कोंजो टोइची खड़े शुह;छना कुईन सता गेह कनिंङ ध्या लेह दर्शन रांहषी शुह कि कनिंङ ला दू गप्पो सेवक ऐ गवाह ठहरापोन,अंऊ केई खंणीरि और दोतु ला अतु थल्जी गेह कनिंङ ला दर्शन रमोग l
\v 17 और गेह कनिंङ कनु मीहज़ि ऐ ऊई जातितु गुहड़ज़ि बचापोग, अतु कछंङ गेह कनिंङ चरपोग
\v 18 कि केई दोतु टिरा अलजु कि दोरे हन्यारज़ि छंङीरिंङ अपोन, और शेतानो अधिकारज़ि परमेश्वरो हका किरजूंई;कि पापतु छना माफ़ी और दू मीहतंङ साथे अंऊ गिऊ टोइची विशवास लहज़ा पवित्र लहज़ा शुरे, मीरास खोकपोतो l
\s ऐनो कमो वर्णन
\p
\v 19 ‘’दंङ हे रज्ज़ा अग्रिप्पा, गेह दू स्वर्गीय दर्शनों गप्पा माह टलेती,
\v 20 पर तुई दमिशको,दंङ यरुश्लेमो,और दंङ यहूदीतू भत्ते देशंङ बंङज़ा दोरे,और अन्य जातितु समझाचा लेहती, कि सेहम किरतुंई और परमेश्वरो हका किरजे सेहम किरज़िमी जोगे कम लंही l
\v 21 दि गप्पो वहजाज़ि यहूदी गिहबी मन्दिरंङ चुमज़े सचे केहचिमी कोशिश लहजी लेहकी तोइरे l
\v 22 पर परमेश्वरो सहायताज़ि गेह तोग तचे बणेकी तोग और क्वाची ऐ मोड दोतु तुइज़ि गावही रांड्रातग, और दू गप्पा केट्रे छिल्ला माह कुट्रा अंऊ भविष्यवक्ता मूसाज़ि ला कुई कि शुबिमी शुह,
\v 23 कि मसीह बि दुख उठागी शोतो, और दू ऐ भत्ते बे तुई सी बिचंङज़ि षिङी शुचे,हेन्दु मिह ऐ ऊई जातिरिंङ छंङीऊ प्रचार लोहतो l’’
\p
\v 24 अपेहल दू ध्या ठ्रोह जबाब रांड्री लेहकी तोई,दंङ फेस्तुस जोरहे कुतोह, ‘’हे पोलुस, काह बम्ज़ी शुना l महस विद्याज़ि काह बम्ज़ी इलि l’’
\v 25 पर पोलुसे कुई, ‘’हे महामहिम फेस्तुसे,गेह बम्जी माह शुगा, पर हेले ऐ बुधि गप्पा कोहग l
\v 26 रज्ज़ा भी अंऊ तुइज़ि गेह निडर शुचे कुड़ी लेहकी तो,दि गप्पारे ञेचा;और गिहबी विशवास तोह कि दि गप्पाज़ि छिल्ला दोउ दोरची व्याखी माह,छना कुईन सता दी गप्पा अंऊ कुणीरिंङ माह शुई l
\v 27 हे रज्ज़ा अग्रिप्पा,छि केई भविष्यवक्तातु विशवास लहजतन?ओई,गेह ञेचातग कि केई विशवास लहज़ातन l’’
\v 28 दंङ अग्रिप्पे पोलुसरंङ कुई, ‘’कई फोहा समझाना ऐ गिहबी मसीह बणाचिमी हिटी ततन?’’
\v 29 पोलुसे कुई, ‘’परमेश्वरंङ साथै गिऊ प्रार्थना तोह कि छिह थोड़ेरिंङ छिह महसेरिंङ, वेज़ा ऐ माह पर अंयों मीहरे गिऊ रेड्रातन, दि बन्धन केट्रा गिऊ ठ्रोह शुचे योन l’’
\p
\v 30 दंङ रज्ज़ा ऐ हाकिम और बिरनीके और दोरंङ साथे बंङज़ा दोरे खड़े शुचि इलिर,
\v 31 दंङ शताह शुचि कुणी लेहतिर, ‘’ दि मिह ता ध्या ठ्रोह छिल्ला माह लहज़ा,अंऊ सिए जेलंङ केट्रिमी जोगे शुहl’’
\v 32 अग्रिप्पे फेस्तुसरंङ साथे कुतोह, ‘’अगर दि मिहज़ी केसरो दुहाई माह रांहषी शुईन सता,दि रिहा शुचि इल्जी तोई l’’
\c 27
\s पोलुसो रोम यात्रा:क्रेते तक
\p
\v 1 अपेहल दि पक्का शुचि इली कि हेनर इटलीऊ हखा योंई,ता दोचि पोलुस ऐ ऊई बंदीतिंङ चुलियुल मिन्दु ओगुस्तुसो पलटनो इच्चा सूबेदारो गुह्ड़ीङ रें केहरी l
\v 2 अन्द्र्मुतियुमो ईह जहाजो टोइची अंऊ असियो कुणीऊ ईलाकरिङ इबिमी तोई,हुचे हेंजी दू युफ्शे केहरी, और अरिस्त रदुर्स मिन्दु थिस्स्लुनीकेऊ इच्चा मकिदुनी हेनर साथे तोई l
\v 3 ऊई ध्याडा हेंजी सेडारिंङ लंगर केहरी,और युलियुसे पोलुसो टोइची कृपा लेह दोबी दोऊ दोस्तो कछंङ इबी रेंई कि दोऊ सत्कार शुबी जुंस l
\v 4 दोहर ज़ि जहाज युहपचा लन विरुद्धङ शुचे वजहज़ि हेनर साईप्रसो आड़ शुचे इली l
\v 5 और किलिकिया और पंफूलियो कछंङ समुन्द्रङ शुचे लूसियो मूरारिंङ तकसीरे l
\v 6 दोहर सूबेदारबि सिकन्दरियो इच्चा जहाज इलटीऊ हका इबी खोकसिरी,और दोई हेन्दिङ दोऊ टोइची चढाके केहरी l
\v 7 अपेहल हेनर महस ध्याड़ो तचे सूलेह, सूलेह मुशकिलरंङ साथे कनिदुसो तुई पीड़ीनि, घ्या लेह कि लन ज़ि ञेहरे तुंखा शुबी माह रांड्रातेर, हेनर सलमोनेऊ तुईजी शुचि क्रेतेऊ आड़ङ इलिरे;
\v 8 और दोऊ मुखरिंङ शुचि मुश्किलरंङ साथे ‘शुभलंगर बारी’मिन्दु ईह ठहरीरिंङ पिचे इली,अंऊर ची लस्या नगर कछंङ तोई l
\p
\v 9 अपेहल मह्स धयाडा बीतेगी इली और जलयात्रारिंङ परेशानी ध्या लेह अपि लेहकी तोई कि उपवासो ध्याडा हेन्तेग अच्चा इल्जी तोई l दंङ पोलुसे दि कुचे दोर समझाती,
\v 10 हे सज्जनो,गिहबी ध्या ठ्रोह चेहसा कि दि यात्रारिंङ विपति ऐ हानि,माह सिर्फ माल ऐ जहाजो पर हेन्दु प्राणो ला शुबिमी तोह l’’
\v 11 पर सूबेदारे पोलुसो गप्पा कप्तान और जहाजो स्वामीऊ गप्पा मोड़े चेहती l
\v 12 दू बन्दरगाह सोई मुक्को थल्जी रूठे माह तोई;दिऊ थल्जी महसेज़ि दि सोचेतिर,कि दोरची जहाज युह्पशे छना ला शुबी तरफोतो ता, फिनिक्स पीचि सोई मुक्का दोरतिंङ बङजोनि दि ता क्रेतेऊ इच्चा बंदरगाहो ठहरी शुह अंऊ दक्षिण-पश्चिम ऐ उतर-पश्चिमओ हखा अलसा l
\s समुन्दरंङ तूफान
\p
\v 13 अपेहल फोह-फोह लन लेहती,दंङ दि ञेऐ की हेन्दु अभिप्राय पूरा शुचि इली,लंगर उठाती और कुणीरिंङ शुचि क्रेतेऊ हखा इबिमी लेहती l
\v 14 पर थोड़े टाइमो थल धरतीज़ि इच्चा मोड़े आंधी अती,अंऊ ‘युरकुलिन’कहलाचा l
\v 15 अपेहल आंधी जहाजङ लेहती ता जहाज दोऊ तुइज़ी खड़े माह बंङज़िरी,और ञेहची दू ध्वाए ईबी रेई और हेनर ला ध्वा ऐ इली l
\v 16 दंङ कोदा मिन्दु ईह कवचि टापू आड़ङ हेंजी दू जहाज वशरंङ हती l
\v 17 दोर थल जहाज चलाचा दोचि महस उपाय लेह जहाज योगज़ि दुदिह,और सुरति सो चोरवालू रिंङ बंङज़िमी बेदहज़ि समान छंङेह तुखा अच्चा इली l
\v 18 अपेहल हेन्दीङ आंधी ज़ि महसे धक्के ऐ हिचकोले खोखसिरी,दंङ ऊई ध्याडाबि दुरे जहाजङ ज़ि समान छंङेह लेहती l
\v 19 दोर थल आइसंङ धियाडारिंङ दोहची जहाजो साज समान ला छंङरी l
\v 20 अपेहल महस ध्याड़ो तचे दोचि माह एके ऐ तंङरिरी, और महस आंधी लेहती, दंङ हेन्दु बचेक्च्मी आशा ला खत्म शुचे इली l
\p
\v 21 अपेहल दुरेह महस ध्याडा तचे योंइ बंङज़िरे,दंङ पोलुसे दोतु बिचंङ खड़े शुचे कुतोह, ‘’हे मीहरे,अगर केहची गिऊ गप्पा मनेकचा क्रेतेरिंङ ज़ि ऐ जहाज माह यूफतंई ता दि विपति हेन्दु टोइची माह अति और ध्या ठ्रोह हानि मीह ला माह शुबी तोई l
\v 22 दंङ हेन्तेग गेह केतिंङ समझाचा कि हिम्मत तांनि,छना कुईन सता केहतु बिचंङज़ि इच्चा ला हानि माह शोतो,पर केवल जहाजो l
\v 23 छना कुईन सता परमेश्वर अतु गेह शुगा,और सेवा गेह लहज़ातग, दोऊ स्वर्गदूते तोग रातीङ गिऊ कछंङ अंजे कुतोह,
\v 24 हे पोलुस,था वेऊ!कनिंङ केसरो तुइज़ी खड़े शुबी जरूरी तोह l खणु,परमेश्वरे भत्तेतिंङ अंऊ करंङ साथे तोतोर, कनिंङ रें चरती l’
\v 25 ध्या लेह, हे सज्जनो, हिम्मत तानी;छना कुईन सता गेह परमेश्वरो विशवास लहज़ातग कि छना गेरंङ साथे कुहषी तोह, ध्वाऐ पूरा शोतो l
\v 26 पर हेंन्दिङ अंऊ टापूरिंङ ईबी लेहपोतो l
\s जाहजो थक्सी
\p
\v 27 अपेहल सपी रात अति,और हेंजी समुन्द्रङ भटकेची लेहकी तोई,दू मुक्का आधा रातीरिंङ जहाज चलाचा दोहची अनुमान लगाती कि हेनर अंऊ नगरो कछंङ पिचे इलज़ी तोतोन l
\v 28 दंङ दोची समुन्द्रो गहराई नापेकति तो दू पि निन्जा गुहड़ो बराबर तोई l थोड़े मुक्को थल दोची तिऊ गहराई यहचा नापेकती हेन्तेग दू षुमु निन्ज़ा गुहड़ तोई l
\v 29 दंङ दोची रह्घचटे ठहरीरिंङ ठोकरो वेहद ज़ि जहाजो थलो सी पि लंगर केहरी,और मुंजे शुबिमी थल्जी प्रार्थना लहजी लेहती l
\v 30 अपेहल जहाज चलाचा दोची दोरची पोक्शा इल्जी थल्जी लंगर केट्रीमी बहानाज़ि कवचि किश्ती समुन्द्रङ तकक्षे चरति;
\v 31 दंङ पोलुसे सूबेदार ऐ सेनिकारंङ साथे कुतोह, ‘’अगर धिरे जहाज माह बंङजतो ता केहची ला माह बचेहपोन l’’
\v 32 दंङ सेनिकाज़ि राहशी ट्रिके किश्ती छंङेह चरति l
\p
\v 33 दंङ अपेल मुंजे शुबिमी तोई,दंङ पोलुसे दि कुचेह, भत्तेतिंङ बगत लहजिमी थल्जी समझाती, ‘’तोग सपी ध्याडा शुचे इली और केहची छिल्ला माह ज़हरी l
\v 34 दिरंङ गेह केतिंङ समझाचा कि छा छिह ज़े चरतु,अंऊ दोरची केहची बचेके योंई,छना कुईन सता केहतु पुंजो इच्चा क्रा ला माह धकपोतो l’’
\v 35 दि कुहचे दोई रोटी लेहपचे भत्तेतु तंङषी परमेश्वरो धन्यवाद लहरी और थकशे ज़े लेहती l
\v 36 दोर थल दुरे भत्ते ला हिम्मत लेह बगत ज़े लेहती l
\v 37 हेनर भत्ते जहाजो टोइची जुहट राओ टोइची षुमु निजोह सत्रुई मीहरे तोई l
\v 38 अपेल दुरे बगत ज़े कहशे इली, दंङ छ्वा समुन्द्रङ छंङेह जहाज लंङीह लेह लेहतिरे l
\p
\v 39 अपेल ध्याडा शुई ता दोची दू देश माह सेचिरी, पर इच्चा खाड़ी तंङरी अतु कुणी चोरस तोई,और विचार लहरी कि जहाज देहर ऐ टिकापोंई l
\v 40 दंङ दोची लंगर युपशे समुन्द्र केचे चरति और पतवारो बन्धन ला युपशे चरति और लनो तुईजी तुहकी पाल चडाया मुखो हखा जोई लेहती l
\v 41 पर जुहट समुन्द्रो संगमो ठहरी शुबिमी रंङ साथे दोचि जहाज दोर माहटिकाती,पर गलही ता धक्काज़े ठुमशे इली,और त्रूलज़े मरति,पर थलेकी हिस्सा लहरा तु वजहज़ि दफी लेहकी तोई l
\v 42 दंङ सेनिकातु दि विचार शुई कि केदीतिंङ सचे केओनि, झांह शुबी मेस कि अचिया देहर चि पोक्शे योंई l
\v 43 पर सुबेदारे पोलुस बचाचिमी थल्जी दोतिंङ दि विचाह लहजी दोरची रोकेकति और दि कुई, ‘कि अंऊ ठहारी ञेचा दू तुई कुणीरिंङ अच्चा ईला l
\v 44 दंङ ओई दोर जहाजो ऊई चीज़ातु सहारे हुंचा इलांई!ध्या लेह भत्ते बचेके इली l
\c 28
\s माल्टा दीपरि पोलुस
\p
\v 1 अपेल हेनर बचेके इली,दंङ दि पता लेहती कि दि टापू बि मिलते कुट्री l
\v 2 दोर बंङज़ा दोहची हेन्दु टोइची दया लहरी;छना कुईन सता संदा शुबिमी वहजज़ि सोईह शुचे इलज़ी तोई,पर दोहची मेह फरचे हेंदिंङ रेंई l
\v 3 अपेल पोलुसे सिंङ ठ्रोका लेह मेहु टोइची केहरी,इच्चा ओमड्रा चचे शुचीरंङ साथे दोरची हुंचा दोऊ गुहड़रिंङ जिलसा इली l
\v 4 अपेल दोरची मीहज़ि ओमड्रा दोऊ गुहड़रिंङ तंङरिरी,ता एनातु बिचंङ कुई, ‘’हेले दी मीह हत्यारा शुह,छना ला लेह समुन्द्रज़ि ता बचेके इली, पर न्याय दोबी षिङी बंङज़ि माह रेंई l’’
\v 5 दंङ दोई दू ओमड्रा मेहरिंङ एडकेके चरति,और दोबी छिल्ला हानि माह शुई l
\v 6 पर दुरेह इंतजार लहजी लेहकी तोइरे कि दि ता सिए योतो l पर खंणी कि दोऊ ता छिल्ला हानि माह शुई,दंङ दोची ऐनो विचार बदलेके कुई, ‘’दि ता अरिया देवता शुह l’’
\p
\v 7 दू ठहरीउ देसी न्वेसी दू टापू प्रधान पुबलियासो ठहरी तोई l दोई ऐनो चूंङ शिलजे षुमु ध्याडा तचे हेन्दु पहुनाई लहरी l
\v 8 पुबलियासो बाह टेहची तोई l दंङ पोलुसे दोऊ चूंङ इलजे दोऊ टोइची गुहड़ केहचे प्रार्थना लहरी दंङ दू ठीक शुचि इली l
\v 9 अपेल ध्या शुई ता दू ठहरीऊ ऊई टेहची दुरेह ला अतिर और ठीक शुचे इली l
\v 10 दोची हेन्दु महस आदर लहरी,और अपेल हेनर दोरची ईबी लेहती ता हेन्दु थल्जी अंऊ ला चीजो जरूरत तोई,जहाजङ केहची केहरी l
\s माल्टा दीपचि रोम तक
\p
\v 11 षुमु लाहो थल हेनर सिकन्दरियो इच्चा जहाजङ अच्चा इली,अंऊ ठहरीङ गुन पूरेह तोई,और अतु चिन्ह दियुसकुरी तोई l
\v 12 सुरकुसारिंङ लंगर केचे हेनर षुमु ध्याडा तचे बंङज़ा इली l
\v 13 दोरची शुचे हेनर रेगियुसंङ अति,और इच्चा ध्याड़ो थल लन लेहती,दंङ हेनर पुतियुलीरिंङ अतिरे l
\v 14 दोर हेंदिनंङ न्वा रे दोईह, और दोतंङ साथे दोर निहजी ध्याडा तचे बंङज़िरी, और ध्या हेनर रोमो हखा अच्चा इली l
\v 15 दोरची न्वा हेन्दु समाचार खोखशे हेन्तेग साथे दोईमी थल्जी अतिरे,अतंङ खंऐ पोलुसे परमेश्वरो लहरी और हिम्मत शुई l
\p
\v 16 अपेल हेनर रोम पीडिर,दंङ पोलुसाबि इच्चा सेनिकरंङ साथे अंऊ दोऊ देखभाल लहज़ा तोई,शताह बंङज़िमी आज्ञा खोखसिरी l
\s रोमारि पोलुस
\p
\v 17 षुमु ध्याड़ो थल दोई यहूदितू मोड़े मीहतिंङ बुलाती,और अपेल दोर ठ्रोका शुई ता दोतंङ साथे कुई, ‘’हे न्वारे,गेह ध्याड़े मीह ऐ बाह,मेमेतु विरोधङ छिल्ला गप्पा लहसी माह शुह,तांला बन्दी शुचे यरूशलेमज़ि रोमी तु गुहड़रिंङ रें केहरी l
\v 18 दोची गिहबी छोड़ेके सेहम ला बनाती छना कुईन सता सिमी जोगे गिऊ दोर छिल्ला दोष माह तोई l
\v 19 पर अपेल यहूदी दिऊ विरोधङ कुट्री लेहतिर,ता गिहबी केसरो दोहाई रंड्री लेहती:छा छिह दोष लगाचिमी तोई l
\v 20 झांह लेह गेह केतिंङ बुलाती कि केतंङ साथे दोहग;छना कुईन सता इस्राइलो आशो थल्जी गेह दि जंजीरङ तोह l
\v 21 दोचि दोरंङ साथे कुई, ‘’हेन्दिङ कनु बारे यहूदितु दोरची छिल्ला डाक माह खोकसिरी,और माह कनु न्वाज़ि अंजे कनु बारे छा छिह कुहषी तोह,माह मदम गप्पा कुहषी तोह l
\v 22 पर कनु ङविचार छिह शुह?दू ऐ हेनर केहतु दोरची रेड्रोई,छना कुईन सता ञेहची ञेचातांई कि भत्ते ठहरीरिंङ दिऊ बारे गप्पा शुबी लेहकी तोह l’’
\p
\v 23 दंङ दोची दोऊ थल्जी इच्चा ध्याडा ठहराती,और महस मीह दोऊ कछंङ ठ्रोका शुचे इली,और दू परमेश्वरो राजो गवाही रें,मूसा ऐ भविष्यवक्तातु कताबज़ि यीशुऊ बारे समझाचा लेहती,और मुंजेज़ि योंकले शुचि इली l
\v 24 दंङ रेह ज़ि दुह गप्पा मनेके चरति,और रेहज़ि विशवास माह लहरी l
\v 25 अपेल दोर एनातु बिचंङ इच्चा मत माह शुईन सता पोलुसो कुट्री दि गप्पो थल्जी कुट्री लेहती:पवित्र आत्माज़ि यशायाह भविष्यवक्तातु दोरची कनु बाह मेमेतु थल्जी ठीक कुहषी तहरे,
\p
\v 26 इलजे दि मीहतंङ साथे कुडू कि रेड्रोर ता माह समझेकपोन,खमोन सता माह ञेचोतन;
\v 27 छना कुईन सता दी मीहतु सेहम फ्रेशी ऐ दीतु रेहट्रा लीह इलजी तोह,दिची ऐनो टिरा बन्द लहसी तोह ध्या माह शुह कि ऐनो टीराज़ि खमोन ऐ रेट्राज़ि रेड्रोन ऐ सेहमज़ि समझेकपोन दंङ किरज़तो,और गेह दोतिंङ ठीक लोहग l
\v 28 दंङ केहची ञेनी कि परमेश्वरे दि उदारो कथा ऊई जातितु कछंङ पिपि लहरी, दुरे रेड्रोर l’’
\v 29 अपेल दोई दि कुई सता यहूदी एनातु बिचंङ विवाद लहजी लेहती और दोर अच्चा इलीरे l
\p
\v 30 दू जुहट साल तचे ऐनो किरायेओ चूंङ बंङज़िरी,
\v 31 दंङ अंऊ दोऊ कछंङ अंज़ातोई,दू दोतंङ साथे मेह रोक टोक ऐ निडर शुचे परमेश्वरो राजो प्रचार लहज़ा तोई और प्रभु यीशु मसीहऊ गप्पा सिखाचा तोई l
