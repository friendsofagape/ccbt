\id MAT MATHEW LAHULI Bible
\ide UTF-8
\rem Copyright Information: Creative Commons Attribution-ShareAlike 4.0 License
\h मत्ती
\toc1 मत्तीउ सुसमाचार
\toc2 मत्ती
\mt1 MATTHEW
\mt1 मत्ती
\imt परिचय
\io1 मती रचित सुसमाचार दी रूठे संदेश रंड्राकी यीशु मसीह ही दू उद्धारकर्ता शु अतु अपिमी भविष्यबानी शुची तोई l परमेश्वरे पुराना नियमङ हजार साल तुई एनो मिह तंङ साते लह्सी बादा बी दू उद्धारकर्तो दोरची पूरा लहरी l दी रूठे सन्देश इच्चा यहूदी तू थ्ल्ज़ी मा शु,आंऊँ दोतु दोर यीशु मसीह पैदा शुई दंङ दोची दू टूणीहरी, पर भ्हते संसारो थ्ल्ज़ी शु l
\io1 मती रचित सुसमाचार मह्स साबधानी रंङ साते चेह्सी तो l दियू शुरआत यीशु मसिहू ज़ेहपिमी दोरची शुची शु,दोहर थल दोउ बप्तिस्मा ए परीक्षाऊ वर्णन तो,दंङ गलील प्रदेशङ प्रचार,शिक्षा और चंगा लह्ज़िमी सेवाओ वर्णन तो l दंङ दोउ क्रूसो टोइची केट्री ए श्रींङी शुबिमी ला वर्णन तो l
\io1 दी सुसमाचारङ यीशु बी इच्चा महान गुरु रूपा रिङ पेश लह्सी तो l दोबी परमेश्वरो व्यबसथाओ व्याख्या लह्सिमी ला अधिकार तो और दू परमेश्वरो राजो शिक्षा ला रंड्रा l दोऊ शिक्षा बी ङा भागङ अलग लह्सी तो: (1) पहाड़ी उपदेश,आंऊँ स्वर्ग राज्यों नागरिको चरित्र, कर्तव्य, विशेष अधिकार, और अंतिम आशा रंङ साते सम्बन्धित तो (अध्याय 5-7); (2) सनी चेला तिङ सेवा कमो थ्ल्ज़ी सिखाची (अध्याय 10); (3) स्वर्ग राज्यों द्रष्टान्त (अध्याय 13); (4) शिष्यता रंङ साते सम्बन्धित शिक्षा रे (अध्याय 18 ); और (5)स्वर्ग राज्यों आगमन और वर्तमान युगों अन्तो शिक्षा (अध्याय 24,25) l
\iot रूप रेखा
\io1 वंशावली ए यीशु मसिऊ ज़न्म 1:1-2:23
\io1 युहन्ना बप्तिस्मा रंड्राढो सेवाओ कम 3:1-12
\io1 यीशुउ बप्तिस्मा ए परीक्षा 3:13-4:11
\io1 गलीलङ यीशु जनसेवा 4:12-18:25
\io1 गलील ज़ि यरूशलेम तचे यात्रा 19:1 - 20:34
\io1 यरूशलेमङ अंतिम सप्ताह 21:1 - 27:66
\io1 प्रभु यीशु श्रींङी शुबी ए दोउ तंङफी 28:1-20
\c 1
\s यीशुउ वंशावली
\p
\v 1 अब्राहमो कटुरे,दाउदो कटुरे,यीशु मसीहो खानदान l
\v 2 अब्राहमो दोरची इसहाक जेहकते,इसहाको दोरची याकूब जेहकते,याकूबो दोरची यहूदा ऐ दोऊ न्वाहरे जेहकातेर,
\v 3 यहूदा ऐ तमारो दोरची फिरिस ऐ जोरह जेहकतेर, फिरिसो दोरची हिस्रोन जेहकते,दंङ हिस्रोन दोरची एराम जेहकते,
\v 4 एरामो दोरची अम्मीनदाब जेहकते, अम्मीनादाबो दोरची नहशोन,दंङ नहशोनो दोरची सलमोन जेहकते
\v 5 सलमोन ऐ राहाबो दोरची बोअज़ जेहकते, दंङ बोअज़ ऐ रुतो दोरची ओबेद जेहकते,दंङ ओबेदो दोरची यिशै जेहकते,
\v 6 यिशैऊ दोरची राजा दाउद जेहकते l दंङ दाऊदो दोरची सुलेमान दु मेच्मीरंङ जेहकते अरि तुही उरिय्याहो मेचा तोहई,
\v 7 सुलेमानो दोरची रहबाम जेहकते,रहबामो दोरची अबिय्याह जेहकते, दंङ अबिय्याहो दोरची आसा जेहकते,
\v 8 आसो दोरची यहोशाफात जेहकते, यहोशापातो दोरची योराम जेहकते, दंङ योरामो दोरची उजिय्याह जेहकते,
\v 9 उजिय्याहो दोरची योताम जेहकते, योतामो दोरची अहाज जेहकते, दंङ आहाजो दोरची हिजकिय्याह जेहकते,
\v 10 हिजकिय्याहो दोरची मनशिशह जेहकते, मनशिशहो दोरची आमोन जेहकते, दंङ आमोनो दोरची योशिय्याह जेहकते;
\v 11 दंङ कैदी सुचे बेबीलोनो हका इबिमी मुक्का रिंङ योशिय्याहो दोरची यकुन्याह ऐ दोऊ न्वारे जेहकते l
\v 12 कैदी शुचे बेबीलोन पिपिरंग थल यकुन्याहो दोरची शालतिएल जेहकते, दंङ शालतिएलो दोरची जरूब्बाबिल जेहकते
\v 13 जरूब्बाबिल दोरची अबीहुद जेहकते, अबीहुदो दोरची इल्याकीम जेहकते, दंङ इल्याकीमो दोरची अजोर जेहकते
\v 14 अजोरो दोरची सदोक जेहकते, सदोको दोरची अखीम जेहकते अखीमो दोरची इलीहुद जेहकते
\v 15 इलिहुदो दोरची इलियाजार जेहकते, इलियाजारो दोरची मत्तान जेहकते, दंङ मत्तानो दोरची याकूब जेहकते,
\v 16 याकूबो दोरची यूसुफ जेहकते, आंऊँ मरियमो गक्सा तोई, दंङ मरियमो दोरची यीशु आंऊँ मसीह कुट्रातोरे, जेहकते l
\v 17 ध्यां ठ्रोह अब्राहमो दोरची दाउद तचे सपि पीढी शुते, दंङ दाऊदो दोरची बेबीलोन हका बंदी शुचे पिपरंङ साते सपी पीढ़ी, दंङ बंदी शुचे बेबीलोनो हका इबिमी मुक्का मसीह तचे सपी पीढ़ी शुतेह l
\s यीशुउ जन्म
\p
\v 18 यीशुऊ मसिहु जेह्पी झांह शुत्ते, कि अपेल दोऊ याह मरियमो मंगवाली युसुफरंङ साते शुत्ते, दंङ दोतु ठ्रोका शुबीमें तुही ऐ दु पवित्र आत्मो दोरची खोक टङ शुचे इली l
\v 19 दंङ दोऊ गक्सा यूसुफे अरि धर्मी तोई, दंङ दोबी बदनाम लहज़िम मिन्ज़ातेर, दोई दू ट्रेप्पा केहचे केट्रीमी थ्ल्जी सोचेकति l
\v 20 अपेल दु दि गप्पो पाठी सोचेक्ची लेह्की तोई, दंङ प्रभु दूते दोऊ मंङरिंङ अन्जे कुत्हे, ‘’ हे यूसुफ ! दाउदो कटु, क केनो मेचा मरियमाबी केनो दोरह हफिमी थल्जी थबेऊ, छना कुचे अरि दोऊ खोकटूङ तोद, दु पवित्र आत्मो हचि शु l
\v 21 दोई योह जेह्फ़ोतो दंङ केई दोऊ मिन यीशुऊ केऊ, छना कुचे दोई एनो मीह्तु दोतु पापो दोरची उद्धार लोह्तो l’’
\p
\v 22 दि भ्हते दिऊ थाल्ज़ी शुई कि आंऊँ वचन प्रभुजी ज्ञानीतु [ भविष्य वक्तातु] दोरची कुत्हे, दु पूरा शोतो:
\q1
\v 23 ' खांणुईं, इच्चा व्याह मलाह्सी खोकटङ शोतो
\q2 दंङ इच्चा गंङकटु जेह्पोतो,
\q1 दंङ दोऊ मिन इम्मानुएल शोतो,”
\q2 अतु मतलब शु- परमेश्वर हेन्दंङ साते तोह l
\p
\v 24 दंङ यूसुफ ईह्मरिंङ ज़ी चेह्के प्रभु दूतो गप्पा मनेके एनो मेचाबि एनो दोहर लेंन्जा अति;
\v 25 अंऊ मुक्का तचे दोई योह मजेहकते धोथर तचे दु दोऊ कछंङ मेहली; दंङ दोई दोऊ मिन यीशु केते l
\c 2
\s ज्योतिषीतु आगमन
\p
\v 1 हेरोदेस रज्जो मुक्का अपेल यहूदियो बेतलहमरिङ यीशु जन्म शुते, दंङ पूर्बो ठारिंङज़ी अञोशुदा ज्योतिषीजी यरूशलमङ अंजे रूह्कचातेर,
\v 2 'यहूदीतु रज्जा अरि जेहका, अंऊर तोह? छना कुचे ङेची पूर्बङ दोऊ कर तङातेंईं दंङ ङेरे दोबी ढाल लह्जी अह्न्दंईं l”
\v 3 दि रेड्रीरंङ हेरोदेस रज्जाऐ दोरंङ साते भत्ते यरूशलेम बेऐ इलदोर l
\v 4 दंङ दोई मीह्तु भत्ते प्रधान याज़करे दंङ शास्त्र ञेचारे ठ्रोका लेह दोतंङ रूहकतो, '' मसीहुउ जन्म अंऊर शुबी जूंह्फोतो?”
\v 5 दोची दोबी कुह्तोर, '' यहुदियो बेतहलमंङ, छना कुचे ज्ञानी ज़ि [ भविष्यवक्ताज़ी] ध्यांऐ चेह्सी ततोहर:
\q1
\v 6 ' हे बैतलहम, काह अरि यहूदा देशंङ तोहतोन,
\q2 काह छिलाह रीतिरिंङ यहुदो अधिकारितु बिचंङ भत्ते बे कवचि मशुहन,
\q1 छना कुचे कांह दोरची इच्चा रज्जा हुन्जोतो,
\q2 अची गिऊ मीहरे इस्राइलो देखभाल लोह्तो "l
\p
\v 7 दंङ हेरोदेसऐ शुप्पन ज्योतिषीरे बुलाके दोतींङ रूह्कातो कि दु कर आंऊँ मुका तंङातेर,
\v 8 दंङ दोई दि कुचे दोरे बैतलहेमङ चरचतो, '' ईलांईं, दु कटु पाठे रूठेरंङ पता लांईं, दंङ दु खोकसा इलिता गिभी कंडूई ताकि गेहला इलजे दोबी ढाल लोहग" l
\p
\v 9 दोरे रज्जो गप्पा रेड्रा अच्चा इलीरे, दंङ अंहऊसंङ कर दोची पूर्बङ तंङातोर दु दोतु तुही, तुही जोआते; दंङ अंऊर दु कटु तोहई, दु ठारिऊ टोइची पिचे रूह्मजा इलि l
\v 10 दु कर तंङफिरंङ दुरे मह्स खुश शुचे इली l
\v 11 दोची दु घरबारङ पिचेह दु कटु एनो याह मरियमंङ साते तंङातोर, दंङ कोपन्न शुचे दोबी फ्याग लह्तेर, दंङ अह्म्मो थैलारे अलजे दोबी जंङ, लोबान, दंङ गंधरसो भेट चढ़ाहकतेर l
\v 12 दंङ मंङडूगङ दि चेतावनी खोकशे कि यह्चा हेरोदेसो कछंङ यह्चा थेलांईं, दोरे उहई अमजी एनातु देशो हका अच्चा इलिरे l
\s मिस्त्र देशो हका इबी
\p
\v 13 दोतु इल्ज़े थल प्रभुऊ इच्चा दुते यूसुफो मंङडूङ अन्जे कुत्हे,'' अह्चु, दि कटुऐ दिऊ याहबी कुरचा मिस्र देशो हका पोहकशे इला, दंङ अपेल तचे गे महकोग दोथर तचे दोरहे तोह, छना कुचे हेरोदेस दि कटुबी सचिमी थ्ल्ज़ी पेट्री लहकी तोत l’’
\v 14 दंङ दु रातंङ ऐ कटुऐ दोऊ याहबी लेंजा मिस्रो हका अच्चा इली,
\v 15 दंङ हेरोदेसो सित्त्तर तचे दोरहे बङजा इली l दिऊ थल्जी कि अंऊ वचन प्रभुजी भविष्यवक्तातु दोरची कुहते पुरे शुबी जुंस,'' गे घेंङौ योह मिस्रज़ी बुलाई कतग l’’
\v 16 अपेल हेरोदेसे खयांतो, कि ज्योतिषीज़ी दोरंङ धोखा लहतोर, दंङ दू मह्स रोह्षङ साते बिङे इली, दंङ मीहरे चरचे ज्योतिषीजी कांहषी ठीक टाईमो हिसाबे बेतलेहमेए दोऊ देह्सी- न्वेह्सीउ झूह्ट साह्लो ऐ दुबे कवचि गंङ कटुरे सचे चरती l
\v 17 दंङ अंऊसंङ वचन यिर्मयाह भविष्यवक्ताज़ी कुह्षी तोई पूरे शुचे इली;
\q1
\v 18 “रामाहरिंङ इच्चा क्रपिमी सग थशाते,
\q2 क्राहपिए बमारा केट्री;
\q1 राहेल एनो कटुतु थल्जी क्रपाते,
\q2 दंङ चुप्पे महश्वाते
\q2 छना कुचे दोरे हेन्देग मकेषीरे l”
\s मिस्त्र देशङ ज़ि यह्ची
\p
\v 19 हेरोदेसो सीह्मी थल, प्रभु इच्चा दुते मिस्रङ यूसुफो मंङडूगङ अंजे कुह्तो,
\v 20 'अह्चु, कटुऐ दोऊ याहबी लेंह्जा इस्राइल देशो हका अच्चा इला, छना कुचे अची कटु सचिमी तरेहर, दोरे सिए इलह्दोर l”
\v 21 दु अहची, दंङ कटुए दोऊ याह्बी लेंजा इस्राइलंङ अह्च्चा अति l
\v 22 पर दि रेड्रा कि अरखिलाउस एनो बाह हेरोदेसो ठारीरिङ यहूदियारिङ राज़ लहज़ी लहकी तोत, दोर इबिमी थ्ल्ज़ी बेवा इली l दंङ यह्च्चा मंङडूङ परमेश्वरो चेतावनी खोकसिरंङ गलीलो हका अच्चाह इली,
\v 23 दंङ नासरत कुचे नगरंङ इलजे वसेके इली, ताकि वचन पुरे शुचि जुंस,अरि भविष्यवक्ताज़ी कुह्तेर: “ दु नासरी कहलाहपोतो l”
\c 3
\s युहन्ना बप्तिस्मा रंड्राढ
\p
\v 1 दु मुक्कारिंङ यूहन्ना बपतिस्मा रंड्राढ़ यहुदियो जंगलंङ दि प्रचार लहजी लेह्की तोई:
\v 2 ' सेहम यह्दुईं, छना कुचे स्वर्गो राज कछंङ पिचे अंज़ा l”
\v 3 दि दुए शु अतु पाठे यशायाह भविष्य कंड्राऐ कुह्षी तहरे
\q1 ''जंगलङ इच्चा हग लह्जाढ़ो सग अपाह,
\q2 कि प्रभु अम त्याहर लांईं,
\q2 दोऊ सड़कारे सिदा लांईं l”
\p
\v 4 दीह यूहन्ना ऊँटो क्रहऊ खमजे लेह्चा तोई, दंङ उमरिङ चह्मो छ्हिर छुह्सी तहरे l दोऊ बगत टिट ऐ बणहो मखीर तोई l
\v 5 दंङ यरूशलेम ऐ भत्ते यहूदिया देशो, यरदनो देह्सी न्वेसीऊ भत्ते मीहरे दोऊ कछंङ हुंजा अन्देहर l
\v 6 दोचि एनाह्तु पाह्प मनेके यरदन बेंडीरिंङ दोऊ दोरची बपतिस्मा लेहप्तिरी l
\v 7 अपेल दोई मह्स फरिसीतिंङ ऐ सदुकितिंङ बपतिसमो थल्जी एनो कछंङ अपिह तङातो, दंङ दोतिंङ कुह्तो, “हे ओमड्रो कटुरे, केतींङ अची कंजाते कि अपिमी रोह्षज़ि पोहकतुंई?
\v 8 दिऊ थल्जी सेहम फिरावो जोगे फल ह्ताईं;
\v 9 दंङ अह्म्मों- अह्म्मों सेह्मारिंङ दि थाह सोचेकतुंई कि ङेतु बाह अब्राहम शु, छना कुचे गेह केतंङ क्वाताग कि परमेश्वर ऐ दिह रघटेतु दोरची लाह अब्राहमो थल्जी ओलाद पैदा लेह तरफोतो l
\p
\v 10 दा मकुड़ी बुटोह जड़ङ केहषी तोह दिऊ थल्जी अंहउसंङ, अंहउसंङ बुट रूठे फल मह्बोतो, दुह ट्रीहके मेहरिंङ केचे केयोतो l
\v 11 ‘’गे ती ज़ी केतिंङ सेहम फिरावो बपतिस्मा रंड्रातग, पर गिऊ थल अरी अपिमी तोह, दुह गेह बेह ला तकड़ा तोह; गेह ता दोऊ बूट कुराचिमी जोह्गे लाह मशुग l दोई केतिंङ पवित्र आत्माज़ि ए मेह्ज़ी बपतिस्मा रमोतो l
\v 12 दुह शुफ़ दोऊ गुह्डीङ तोह, दंङ दोई एन्हो रीह रूठे रंङ साफ लोह्तो, दंङ एन्हो छ्वाह ता कोठलीरिङ ठ्रोका लोह्तो, दंङ पलाह्ल बी दु मेहरिंङ छंङमोतो अतु मेह सियोतो ऐ माह l”
\s युह्न्नो दोरची यीशुऊ बप्तिस्मा
\p
\v 13 दु मुक्का यीशु गलीलंज़ी यरदनो हका यूहन्नो कछंङ बपतिस्मा लेह्पचिमी थल्जी अन्दे l
\v 14 पर यूहन्ना दि कुचे दोबी रोकेकचि लेहकि तोई,'' गिह्बी ताह कांह दोरची बपतिस्मा लेह्पची जूंहशी तोह, और काह गिऊ कछंङ अह्न्दन?
\p
\v 15 येशुजी दोबी जबाब रह्न्दो, '' हेन्देग ता ध्यांऐ शुबी राऊँ, छना कुचे हेन्दीङ भत्ते धर्मो कम पूरा लह्जी ठीक शुह l’’ दंङ दू दोऊ गप्पा मनेके इली l
\v 16 दंङ यीशु बपतिस्मा लेहप्चा धोत्तरे तिरीङज़ी हुंजा धक्तेक्का अति, दंङ खांणुईं, दोऊ थल्जी सर्ग अलसा इली, दंङ दोई परमेश्वरो आत्मा कबूतरों ठ्रोह तहकसीऐ एन्हो टोइची अपी तंङाते l
\v 17 दंङ खांणुईं दि आकाशवाणी शुई: “दिह गिऊ प्यारे योह शु अतंङ साते गेह मह्स राजी तोतोग l”
\c 4
\s यीशुउ परीक्षा
\p
\v 1 दंङ आत्मा यीशुबी जंगलंङ लेहन्जा इली ताकि इबलीसो दोरची दू परखेक्सी जुंस l
\v 2 दु निह्न्जा ध्याड़ा ए, निह्न्जा रात योंऐ वंङाते, दंङ दोबी योंहष लेहती l
\v 3 दंङ परखेकचा दोई कछंङ अंजे दोबी कुह्तो,'' अगर कांह परमेश्वरो योह शुनता कुड़ू कि दिह रघटे रोटी बणेके योर l’’
\p
\v 4 येशुजी जबाब रन्दों,'' चेहसी तोह मीह, रोटीरंङऐ माह पर हर इच्चा वचनंङ अरि परमेश्वरो दोरची हुंजोतो षिहङे बंङजोतो l’’
\v 5 दंङ इबलीस दोबी पवित्र नगरंङ लेहन्जा इली दंङ मंदिरो पुंजंङ खड़े लहतो,
\v 6 दंङ दिबी कुह्तो,'' अगर कांह परमेश्वरो योह शुनता, केनाहबि देहरची योंखा छंङे चहरतु; छना कुचे चेहसी तोह' दोई कांह पाठे स्वर्गदूततिंङ कोतो
\q1 दंङ दोची कांह गूहडीङऐ उठाके चहरपोर;
\q2 ध्या शुबी मजुंस कि कांह कोंजरिंङ ठोकर लेहपोतो l’’
\p
\v 7 येशुजी दोबी कुह्तो,'' दिह ला चेहसी तोह; केई केनो प्रभु परमेश्वरो छोत थलेपतु l’’
\v 8 दंङ इबलीस दोबिह लेहन्जा रंगी गोहऊ टोइची लेन्जा इली दंङ भत्ते संसारो राज ऐ ठाट बाठ[वैभव] रन्जे l
\v 9 दोरंङ कुह्तो, ''अगर केई गिहबी फ्यग लोहन, ता गेह दि भत्ते कनिंङ रें चरपोग l’’
\v 10 दंङ येशुजी दोबी कुहते, ''ऐ शैताना, दोखा अच्चा इला, छना कुचे चेहसी तोह; 'केई केनोह परमेश्वरबि फ्यग लोह्ऊ, दंङ दोऊऐ पूजा पाठ बोहऊ l’’
\v 11 दंङ शैतान दुऊ कछंङज़ि अहच्चा इलि, दंङ खांई, स्वर्गदूतारेह अन्जी दोऊ सेवा लहजी लेहतिरे l
\s यीशुउ सेवा कमो शुरुआत
\p
\v 12 अपेल दोई थशातो कि यूहन्ना बन्दी शुचे इलजा, दंङ दुह गलीलो हका अच्चा इलि l
\v 13 दंङ नासरत केहट्रा कफरनहूमंङ अंऊ झीले मुखंङऐ न्प्तलिउ देशंङ तोह, इलजे, वंङजिह लेहती;
\v 14 ताकि छिह यशायाह भविष्यकंड्रारे कुहषी दुहे पूरे शुबी जुंस:
\q1
\v 15 ' जबलून ऐ नप्तालीऊ
\q2 झीलों अमज़ि यरदनो नोसी,
\q2 उई जातितु गलील '' l
\q1
\v 16 अरि मीहरे हंञारंङ बंङज़ा तोह्इरे, दोचि मोहडे छंङी तंङरिरे;
\q2 दंङ अरि सिद्तु देशंङ ऐ सिलयोगतिंङ बंङज़ा तोह्इरे,
\q2 दोतु टोइची छंङी चमकेक्ती l”
\p
\v 17 दू मुक्का ज़ि येशुजी प्रचार लाहज़िए दिह कुट्री शुरू लाहरि,'' सेह्म याहदुंईं छना कुचे स्वर्गो राज कछंङ पिचे अंजी तोह्त l
\s तुई की चेला रे बुलाची
\p
\v 18 ग्लीलो झीलो मुखंङ जोतर दोई जुह्ट न्वाहकु यानि शमोनाबि अरि पतरस कहलाचा,और दोऊ न्वा अन्द्रियासाबि झीलंङ जाल केहट्री तंङाहते; छना कुचे दोरे म्हच चुमजारे तोह्इरे l
\v 19 येशुजी दोतिंङ कुह्तो,'' गिऊ थले अच्चा अतांई, गेह केरे मीहतिंङ चुमज़ा बणेकपोग '' l
\v 20 दोरे धोथरे जाला रे छंङज़ा दोऊ थले शुचे इलिरे l
\v 21 दोहरचि तुखा शुचे, येशुजी झुह्ट उहई न्वाकुह छना कुई सा ता जब्दीऊ योहरे याकूबऐ दोऊ न्वा यूहन्ना तंङातोहl दोरेह एनो बाह जब्दीरंङ साते किश्तीऊ टोइची जाला रे ठीक लाहज़ातेर l दोई दोतीङ ला बुलाती l
\v 22 दोरे धोथरे किशतिऐ एनो बाहबि केहट्रा दोऊ थले शुचे इलिरे l
\s यीशुउ रोगी तिङ ठीक लहज़ी
\p
\v 23 यीशु भत्ते गलिलंङ इउवा दोतु मंदिरंङ उपदेश लोउवा, राह्जो सुसमाचारो प्रचार लेह, दंङ मीह्तु भत्ते पाठी बीमारीऐ कमज़ोरी ठीक लोहउवा लाहरी l
\v 24 दंङ भत्ते सीरिया देशंङ दोऊ जश फेलेके इलि; दंङ मीहचि भत्ते नत्पातिंङ अरि अलग, अलग तरीको बीमारि ऐ दुःखंङ तोह्ईरे ऐ, अतु अन्दरेग मांजी आत्मारे तोह्इरे, दंङ मिर्गीऊ घ्राहकतिंङऐ अधरंगो नत्पातिंङ, दोऊ कछंङ हतिरे दंङ दोई दोरे ठीक लाहरि l
\v 25 गलील ऐ दिकापुलिस, यरूशलेम, यहूदिया ऐ, यरदन बेंडीऊ दोसी भत्ते भीड़ दोऊ थल शुचे इली l
\c 5
\s यीशुऊ पहाड़ी उपदेश
\p
\v 1 दु धोण भत्ते मीहरे तंङाज़िरंङ गोहऊ हका अहच्चा इली, अपेल दु बंङज़ा इलदे दंङ दोऊ चेलारे दोऊ कछंङ अन्देर l
\v 2 दंङ दु दोतींङ उपदेश रंड्री लेहकते l
\s धन्य वचन
\q1
\v 3 'धन्य शुरे दोरे, अरि सेह्मो नम्र [सीधा ] तोतोर,
\q2 छना कुचे स्वर्गो राज दोतुऊ शु l’’
\q1
\v 4 'धन्य शुरे दोरे, अची शोक लाह्तोर,
\q2 छना कुचे दोची शांति खोकपोर l’’
\q1
\v 5 'धन्य शुरे दोरे, अरि नम्र तोतोर
\q2 दोरे दि संसारंङ राज लोह् र l’’
\q1
\v 6 'धन्य शुरे दोरे, अतिंङ धर्मी थल्जी योंऐ
\q2 तिसह्कर तो दोरे काहपोर l’’
\q1
\v 7 ''धन्य शुरे दोरे, अरि दयावन्त तोह्तोर,
\q1 दोतु टोईची, दया शोअतो l’’
\q1
\v 8 ''धन्य शुरे दोरे, अरि मेल मिलाप लह्जी लाह्तोर,
\q2 छना कुचे दोरे परमेश्वरो कटुरे शोअर l’’
\q1
\v 9 ' धन्य शुरे दोरे, अतु सेह्म शुद्ध तो,
\q2 छना कुचे दोची परमेश्वर तंङफोर l’’
\q1
\v 10 'धन्य शुरे दोरे, धर्मिकतो वजहज़ी खांहचातोर,
\q2 छना कुचे स्वर्गो राज दोउतु शोतो l
\p
\v 11 ' धन्य शुंई केरे, अपेल मीह्ची गिऊ वजहज़ी केतु निंदालोहर ऐ केरे तंग लोह् र, दंङ व्ह्पसी लोह केतु थल्जी भत्ते पाठे माजी गप्पारे कोर l
\v 12 दोथर ख़ुशी मनातुई ऐ मगन शुंई छना कुचे स्वर्गङ केतु थल्जी मोह्ड़े फल तोह l दिऊ थाल्ज़ी कि दोची भविष्यवक्तातिंङ अरि केरेबे तुई तोह्ईरे ध्याऐ तंग लह्तेर l
\s छ ए छङी
\p
\v 13 ' केरे संसारो छा शुंई पर अगर छह्ऊ स्वाद खराब शुचे इलीता दंङ दु छोई कुचे छकु लेह्ई दंङ दु छोउला कमो मशुबी, दिऊ थल्जी शुबी कि धकतेका छङे मीह्तु, कोन्जो पोयंङ ककट्रीम थल्जी l
\v 14 केरे संसारो छङे शुंई l अंऊ नगरी गोह मुखंङ तो प्याक्से मरछी l
\v 15 मीह्ची दिया जलाके पैमाने lपोयंङ मकेट्री दिवटङ केहट्री,दंङ दु घरबारो मीहतंङ छंङी शुबी l
\v 16 ध्वांए केतु छंङी मीह्तु तुईसी चमकेकी जुंस कि दोची केतु रूठे कम खंऐ केतु बाहऊ, अरि स्वर्गङ तोद, बढाई लहसी जुंस l
\s व्यबस्थाओ शिक्षा
\p
\v 17 “ध्यां था सोचेक्तुई, कि गे व्यवस्था ऐ भविष्य वक्तातु किताबरे ख़त्म ल्ह्ज़ीमी थल्ज़ी अंजी शुगा, ख़त्म लह्ज़ीमी थल्ज़ी मा, पर पूरे लह्जी अंजी शुगा l
\v 18 छना कुचे गेह केतंङ साते हेले कुट्रातग, कि अपेल तचे सर्ग ऐ धरती ख़त्म मा शुआ, धोंण तचे व्यवस्थाज़ि इच्चा मात्रा छिता बिन्दु ला पूरा शुचे मेह योह्सोतो l
\v 19 झांह अचीला दि क्वाचि बे कवचि गप्पातु बिचंङज़ि इच्चालाह तोड़ेकपतो, दंङ ध्वांए मीहतिंङ कंबोतो, दु स्वर्गो राजंङ भत्तेबे कवचि शोतो; पर अची दु गप्पारे मनेकपोतो ऐ कंबोतो, दु स्वर्गो राजंङ मोह्ड़े शोतो l
\v 20 छना कुचे गेह केतङ साते क्वातग, कि अगर केह्तु धर्मो कम्मारे शास्त्रि ऐ फरीसितु धर्मो कम्माङ ज़ि मह्स मशुई सा ता, केह्ची स्वर्ग राजंङ अपेह्ल ला अपि महरपोंई l
\s रोष ए हत्या
\p
\v 21 ' केह्ची दि थसी शोंई, कि तुही कि मीहतिंङ कुह्षी तोहई कि 'हत्या थलांई ' दंङ अचचिला हत्या लोह्तो दु कचहरी रिङ दण्डो हकदार शोतो l
\v 22 पर गेह केतींङ कुट्रातग, कि अचचिला एनो न्वाहबी रोह्ष लोह्तो दु कचहरी रिंङ दण्डो हकदार शोतो, दंङ अच्चीला एनो नववि कम माहलाहजा कोतो दु मह्स मीह्तु तुहीसी दण्डो जोगे शोतो; दंङ अच्चीला कोतो ‘ऐ बमजी’ [बेबकूफा ] दु नरको मेहऊ दण्डो जोगे शोतो l
\v 23 दिऊ थल्जी अगर केई केनो भेट बेदी कछंङ हपोंन, दंङ दोर कनिंङ हिद अपतो, कि कांह नवाऊ सेमरिंङ कांह थल्जी माजी तोह,
\v 24 दंङ केनो भेट दोरऐ बेदीऊ टोईची केह केऊ, दंङ इलजे केनो नवारंङ मेल मिलाप लोहऊ दंङ अंजे केह्नो भेट चढातु l
\v 25 अगर कांह केनो दुशमनारंङ साते अमरिंङ तोहतोन दोरंङ य्हप्पन मेल मिलाप लेह चरतु ध्यां शुबी मजुंस कि दोई काह हकिम हवाले लेह केहउ तो हकिम ऐ कांह सिपाहीऊ हका रें केहउतो,दंङ कांह बन्दी ग्रह केह केहओर l
\v 26 गेह कनिंङ हेले कुट्रातग दोर केई अपेल तचे ईह,ईह टंगा मरेकपोन दोरची धकतेखा हुंजी मरफोन l
\s कुकम
\p
\v 27 केची रेह्शी शोंई कुह्षी तोह कि,कुकम थलांई l
\v 28 पर गेह केतंङ कुट्रातग अचचिया मेचमिऊ हका झखंजी टीरे खमोताला दोई एनो सेमंङ दोरंङ कुकम लेह केतो l
\v 29 अगर कांह सुचंङ टीरे कनिंङ ठोकर खिलाचा,दु हुंजे चरतु,छना कुचे कांह थल्जी दिहे रूठे शोतो कि कांह फुको इच्चा अंङ योह्सा योतो दंङ कांह भत्ते फुक नरक मेहबोतो l
\v 30 अगर कांह सुचंङ गुडची कनिंङ ठोकर खिलाचा,दंङ दु ट्रीके छंङे चरतु कांह थल्जी दिह ऐ रूठे शोतो कि काह फुको इच्चा अंङ योह्सा योतो दंङ कांह फुक नरकंङ मेहओतो l
\s तलाक
\p
\v 31 ' दिला कुह्षी तोहई, 'अची एनो मेचा हुंजी ततो,दंङ दु हुंजे चहरतु ''l
\v 32 पर गेह केतंङ दि क्वाताग अचीला एनो मेचा कुकमो एलावा उहई वजाहजि डूबा दंङ दोबी कुकम कराचा अची दु कह्षी दोरंङ व्याह लाह,दोई कुकम लाह l
\s कसम
\p
\v 33 ' दंङ केह्ची रेह्षी तंतहई कि तुई कि मीहतंङ कुह्षी तोई,हप्सी कसम थाजाई, पर प्रभु थल्जी केनो शपथ कुह्षी पूरा लहंई l
\v 34 पर गेह केतंङ कुट्रातग अपेहला कसम थालाई स्वर्गो,छना कुचे दु परमेश्वरो सिहासन शु l
\v 35 मा धरतिऊ छना कुचे दु दोऊ कोन्जो चोकी शु मा यरूशलेमो छना कुचे दु महाराजो [प्रभु] नगरी शु l
\v 36 केनो पुंजो ला कसम थजोऊ छना कुचे केई इच्चा क्राह ला,मा रोकी लेह तरपोन मा छंङसे लेह तरपोन
\v 37 पर केतु गप्पा हांऊ हां नाऊ ना शुबी जुंस छना कुचे छिला दिभे मह्स शोतो दु माजी गांसी l
\s बदला
\p
\v 38 ' केची थसी शोंई कुह्षी तोई,कि टीरो मुहंदे टीरा छ्वाऊ मुहंदे छ्वा l
\v 39 पर गेह केतंङ कुट्रातग माजीऊ सामना थलांई; अच्चीआ इच्चा चरनिंङ चटेक केहरिता ऊई चरनिला दोऊ हका ले चरतुंई l
\v 40 अच्चीआ लेह केतु कुरती लेंजिम शोतो दोबी केन्हो कोटला शिलजी रांई l
\v 41 अच्चीआ कांह ध्यांऐ इच्चा मील ज़ोई शिलिता दोरंङ झुह्ट मील अच्चा ईला l
\v 42 अच्ची आ कां दोरची पैडीता रंऊ; अरीआ तच्चीअतीता दोऊ दोरची मोद थपलाटे कतु l
\p
\v 43 'केह्ची थसी तहतंई, कुह्षी तोह कि केन्दु पड़ोसीतंङ रूठेरंङ तोंई केतिंङ माजी लहज़ातंङ माजी लाहई l
\v 44 पर गेह केतंङ कुट्रातग कि केन्दु दुश्मनङ ला दाह लाहई केतंङ माजी लाहजातु थल्जी प्रार्थना लाहई l
\v 45 दिऊ दोरची केरे केनातु स्वर्गो बाहऊ कटुरे शोंई छना कुचे दोई रूठे ऐ मदम झुल्लाकतु टोईची एके तची दंङ धर्मी ऐ पापी झुल्लाकुतु टोईची संदाडे वरसाची l
\v 46 अगर केह्ची केतंङ दाह तचारंङ दाह तहरी दंङ केतु थल्जी छी फल शोतो lछि चुंगी लेहपचाचिला ध्यांऐ मलेहईआ?
\v 47 ' अगर केचि केनातु नवतिङ ऐ नमस्ते लहरिता, छि मोह्ड़े कम लाहतंई?छि उहई मीह्ची ध्वा मलाहतोराआ?
\v 48 दिऊ थल्जी जुंस केरे सिद शुंई छना केतु स्वर्गो बाह सिद तोह l
\c 6
\s दान
\p
\v 1 खणुइयो lकेची मीहतिङ कंड्रीमी थल्जी धर्मो कम थलांई माहता केन्दु स्वर्गो बाहऊ दोरची छल्लेऐ फल मखोकपोंई l
\v 2 दिऊ थल्जी अपेल केई दान लोहन केई केन्हो तुही रंणशिग थ्बजातु छना झखसेमरंङ दोची समरिङ ऐ गलिरिङ लाह्तोर ताकि मीह्मी दोतु बड़ाई लेह्सी जुंस lगेह केतंङ हेले कुट्रातग दोची एनातु प्रतिफल खोकशे केहतोर l
\v 3 पर अगर केई दान रेंई ता छि कां सुचंङ लाह दु का फुचंङ गुडबी पता लेह्की मजुंस l
\v 4 दंङ कं दान लह्सी गुप्त केह्शी जुंस दंङ कं बाह अचा गुप्त दोई खमोतो दंङ कनिंङ प्रतिफल रमोतो l
\s प्रार्थना
\p
\v 5 अपेल केई प्रार्थना लोहन, दंङ झख सेमोदोतो छोह थलोऊ छना कुचे मीहतिंङ कंड्रीमि थल्जी डेहरातिंङ ऐ सडको मीहरिंङ प्रार्थना लेहई परमेश्वर मिन लह्प्ची दोतींङ रूठे चेह्सी lगेह केतंङ हेले कुट्रातग दोची एनातु प्रतिफल खोकशे केतोर l
\v 6 केई अपेल प्रार्थना लोहन दंङ केनो बाहरंङ अरि गुप्तंङ तोह प्रार्थना लोहऊ दंङ कनिंङ प्रतिफल रमोतो l
\v 7 प्रार्थना लाहतर अन्य जातिउ दोतु ठ्रोह बक,बक थलांई छना कुचे दोची चेहचातोर दोतु मह्स कुट्रीरंङ दोतु रेहषा योतो l
\v 8 दोऊ थल्जी केरे दोतु ठ्रोह थशुंई, छना कुचे केतु बाहज़ी पेट्री बेह तुई ञेकेट्री कि केह्तु छि जरूरत छि,छि तोहतोर l
\v 9 दिऊ थल्जी केह्ची ध्यां लेह प्रार्थना लोहऊवा लाहई; हे ङेतू बाह काह अरि स्वर्गङ तोहतोंन;कांह मिन पवित्र मनेकसी जुंस l
\v 10 कांह राज अंजी जुंस कांह हिट्टी छना स्वर्गंङ पूरे श्वा, ध्वांए धरतिरिंङ लाह शुचि जुंस l
\v 11 ङेतु तोकि बगत [रोटी]तोग ङेतिंङ रंऊ l
\v 12 छना ङेची हेन्दु माजी लझाडूतु माजी लह्सी पैहषातंई, ध्वांए केई ङेतु माजी लह्सी पैहषा ईला ''l
\v 13 दंङ ङेतिंङ परीक्षा रिंङ थादा पर माजीज़ि बचातु छना कुचे,राज्य पराक्रमऐ महिमा हमेशा कांहऐ शुरे,'' अमीन ]l
\v 14 ' दिऊ थल्जी केची अगर मीह्तु माजी लह्सी पेपोहंई, दंङ केह्तु स्वर्गो बाहज़ी केतींङ माफ़ लोह्तो l
\v 15 अगर केह्ची मीह्तु माजी लहसी मपेहषी, दंङ केतू बाहजीला केतु माजी लह्सी मपेहषह l
\s व्रत
\p
\v 16 अपेल केई व्रत [उपवास ] लोहन माजी सेमो दोतो ठ्रो मोहदिङ केह्तु मोदे दिंङ उदासी शुबी मजुंस,छना कुचे दोची एनातु वणाके तहची ताकि मीह्ची दोरे व्रतंङ चेह्सी जुंस lगे केतंङ हेले कुट्रातग दोची प्रतिफल खोकशे केत्तोर l
\v 17 अपेल केई व्रत [उपवास]लोहन केन्हो पुन्जंङ तेल चऊ दंङ मोद चिऊ l
\v 18 ताकि मीह्ची माह पर कांह बाह्जी अरि गुप्तंङ तोद कनिंङ उपवासी तंङसी जुंस, दि दशारिंङ कांह बाह अरि गुप्तंङ खंडकनिंङ प्रतिफल रमोतो l
\s स्वर्गो धन
\p
\v 19 केन्हो थल्जी संसारंङ ढबा कट्टा थलोऊ अंऊर ओमड्राचीऐ सद्ज़ी खराब लेहई,दंङ कुजाजि कुजी l
\v 20 पर केन्दु थल्जी स्वर्गंङ ढबाह कट्टा लाहई अंऊर माह ओमड्राज़िऐ सद्जी खराब लेहई, माह कुजाचि कुजी तरछी l
\v 21 छना कुचे अंऊर कांह ढबा तोह कांह सेमलाह लेह्के बंङ जोतो l
\s फूको छङी
\p
\v 22 सेह्मो छंङी टिरा शु; दोऊ थल्जी अगर कांह टिरारे ठीक शुईरेता भत्ते फ़ुकला छंङी शोतो l
\v 23 पर अगर कांह टिरा मदम शुंई ता, भत्ते फ़ुकला हंञार शोतो,दोऊ थल्जी अंऊ छंङी कांह अन्दरेग तोह दु हंञार शुइता दु हंञार छिहगाहडे शोतो l
\s परमेश्वर ए धन
\p
\v 24 छना कुचे अच्चीला मीह्जी झूठ मलिकों टहईल लेह मरछी, छना कुचे दोई इरंङ माअजी लोह्तो ऊईरंङ दाह तोह्तो, छिता इरंङ मिलेके बंङ जोतो ऊई दिबी कवचि चेह्पोतो केह्ची परमेश्वरे ऐ ढबा झुह्ट लोह टेहईल लेह मरछी l
\v 25 दोऊ थल्जी केह्ची केन्दु फुको थल्जी दिह चिन्द थलांहई ङेची छि जोंई छि तुङञोई माह फूको थाल्ज़ी कि छिह लेहपोंई l छिह प्राण बगताबे ऐ फुक खमजेबे मोह्ड़े मशुदा? l
\v 26 सर्गो प्याहरेतिंङ खांई l दोची बाहऐकची माह ट्रीहक्ट्री,माह ठ्रोका लेहई, तंला केतु स्वर्गो बाह्जी दोतिंङ जेइमी रंड्रा l छि केरे दोरबे मह्स कीमती मशुंइया l
\p
\v 27 केतु बिचंङ अरी तोह अची चिन्द लेह एन्हो उम्र इच्चा सेकिंङ लाह बढाके तरफोतो? l
\v 28 खमजेतु थल्जी छिले चिन्हद लाहतंई? वंणो बूटातिंङ खांई दोरे छना बढकेपातोर, दोची माह खरे लाहतोर माह पंजातोर l
\v 29 तंला गेह केतंङ क्वाताग सुलेमानेला एनो भत्ते ठाठ, बाठंङ दोतु अतुल्ला ठ्रोह खमजे लेह्सी माहतरे l
\v 30 दोऊ थल्जी अगर परमेश्वरे मैदानों षहंङबी,अरि तोग तो मुहतंङ मेहरिंङ फरसा योतो,घिहठ्रो खमजे लगाचा दंङ हे lविश्वासमेहरे, केतिंङ दिबे रूठे महरऊँआ?
\p
\v 31 दिऊ थल्जी केह्ची चिन्हद लेह ध्यां थकूंई कि ङेची छिह जोंई छिह तुंङमोंई या छिह लह्पोंई l
\v 32 छना कुचे अन्य जातिऐ दीतु थले यवातोर,पर केह्तु स्वर्गो बाहज़ी ञेऊ कि केतिंङ दीतु जरूरत तोह l
\v 33 दोऊ थल्जी केह्ची हेगा परमेश्वरो राजऐ धर्मो खोज लाहई दंङ दिरे भत्ते धिरारेला केतिङ खोकसा योर l
\v 34 दोऊ थल्जी मुह्तंङ कि चिन्द थलांई,ध्या हडे मुतंङ कि चिन्द एन्हे लोह्तो तोह कि थल्जी थोह्गकि दुख झोबी तोह l
\c 7
\s उइतु टोइची दोष मा लगाची
\p
\v 1 दोष थलागातुंई कि केह्तु टोईची लाह दोष लगासी मजुंस l
\v 2 छना कुचे केह्ची छना ऊहइतु टोईची दोष लंगापोंई,केह्तु टोईची लाह दोष अपोतो; छि नपिह केह्ची ऊहइतु थल्जी पखपोंई केतु थलज़िला दुए नापे पखसोतो l
\v 3 'केई छिले केनो नवाऊ टिरारिंङ तिनका खंड्रातन,दंङ केनो टीरो लाहठी कनिंङ मतंङफद?
\v 4 कांह केनो ऐ टीरंङ लट्ठी तोह ता केई छना केनो नवाभि कुट्रातन कि गेह कांह टीरो लट्ठी हुंजे रमोग?l
\v 5 ऐ कपटी [माजी सेह्मो मीह ] हेगा केनो टीरो लट्ठी हुन्दु दोऊ थल केनो नवाऊ टीरो तिनका रूठे खंऐ हुंजे तरफोन l
\v 6 पवित्र चीज खुईतिंङ थरांई,केन्दु मुतिकरे सुअरातु तुहइसी मछाङई; ध्यां शुबी मजुंस कि दोई दोरे कुन्जो पोईमंङ दडके थल फुचंरिंङ केरे फह्कशे चरपोतो l
\s पैट्रोई ता केतींङ खोकसोतो
\p
\v 7 ' पैट्रोई ता केतिंङ रमोतो, ''पेपोंई खोकसोतो;टकटकसोंईता, केतु थल्जी अलसोतो l
\v 8 छना कुचे अचिला पेट्रा दोह्बी,दोबी खोकसद;अच्ची खमोतो दोबी खोकसोतो;अच्ची ठकठकसा दोऊ थल्जी अलसोतो '' l
\v 9 ' केतु बिचंङ ज़ि अरी मीह तोह दोऊ कटुई रोटी पैडिता रघ रंड्रा l
\v 10 म्ह्छ पैडीता ओमड्रा रंड्रा?
\v 11 अगर केरे माजी शुचे केन्दु कटुतिंङ रूठे धिरारे रंड्री ञेचातंई दंङ केतु स्वर्गो बाहज़ी एनो पैट्रातिंङ रूठे धिरारे छना महरांऊ?
\v 12 दोऊ थल्जी केह्ची मीहतु दोरची केन्दु थल्जी छना लह्जी जुंजातंई, केह्नज़िला दोतंङ साते ध्वांए लाहई, छना कुचे व्यवस्थाऐ भविष्यकंड्रातु दीहऐ शिक्षा तोह l
\s संगड़े ए खुले अम
\p
\v 13 ' संगड़े अमजी इलांई खुले तोह दु पितंङ ऐ योह्ची तो दु अम अची विनाशो हका पिहट्रा; छना कुचे मह्स मीहरे तोहतोर दोरची इलाजारे l
\v 14 छना कुचे संगड़े तोह दु पितंङ खरे तोह दु अम अची जीवनो हका पिहट्रा; दंङ थोडेऐ तोतोर अची दु खोक चातोर l
\s छना बूट ध्वां ए फल
\p
\v 15 ह्प्सी भविष्य कंड्रातु दोरची बचेके बंङजूंई, अरि माऊ भेषङ अपाहतोर पर तोंङज़ी फ्रक्चा भेडयातु ठ्रोह तोह्तोर l
\v 16 दोतु फले केचि दोरे सेह्के चरपोंई छिह मीह्ची छ्वाक्तु दोरची अंगूर ऐ ऊंट कटारों दोरची अंजीर थकचातोरा?
\v 17 ध्वांए हर इच्चा रूठे बूटेह रूठे फल हपी दंङ माजी बूटेह माजी फल हपी l
\v 18 रूठे बूटेह माजी फल माहहफी माह माजी बूटेह रूठे फल ह्न्जे तरछी l
\v 19 अंउसंङ बूटेह रूठे फल म्हफद दु ट्रीके मेहरिंङ केचे चरची l
\v 20 ध्यां लेह दोतु फले केची दोरे सेह्के चरपोंई l
\v 21 अची गेरंङ हे प्रभु, हे प्रभु कुट्रा दोतु बिचंङ ज़ी हर इच्चा स्वर्ग तोंखा मह्बोतो पर दुहऐ अपतो अची गिऊ स्वर्गो बाहऊ इच्छो टोईची जोआ l
\v 22 दोहतिंङ मह्स मीहची कोर, हे प्रभु, हे प्रभु, छि ङेची कं मिनजी माजी आत्मारे महूंज तेईया, दंङ का मिनजी हेरानी कम्मारे मलेहतईया?
\v 23 दोथर गे दोतंङ साफ कुचे चरपोग,'' गेह केरे अपेल लाह मञेगा lहे कुकम लाहजिरे, गिऊ दोरची अच्चाईलाई 'l
\s घर बनाचा मिहरे: बुद्धिमान ए मुर्ख
\p
\v 24 ' दिऊ थल्जी अच्चीला गिऊ गप्पारे रेड्रा मनेकचा, दु ञेचा मीहउटो शोतो अची एनो घरबार चट्टानों टोहठे पक्का ठाहरिंङ वणाचा l
\v 25 संदाङ अती डङ अती, आंधी चलेकती दु घरबारङ टकरे कती तंला दु यहदधी छना कुचे दोऊ चट्टानों टोइची पक्का ठाहरिंङ केह्षी तोई l
\v 26 पर अची गिऊ दि गप्पारे मरेड्रा दोऊ टोईची मजोआ दु मञेचा मीहऊ ठ्रोह शोतो अची एनो घरबार शिरोहो टोईची बणाचा l
\v 27 संदाङ अती डङ अती आंधी चलेकती दंङ दु घरबारंङ साते टकराके दु घरबारो सत्यानाश शुचे इली ''l
\v 28 यीशु दी गप्पारे कुचे योहसिरंङ साते मीह्तु lभीड़ दोऊ उपदेश रेड्रा हेरान शुचे इली l
\v 29 छना कुचे दु दोतिंङ शास्त्री ठ्रोह माह पर अधिकारी ठ्रोह उपदेश रंड्राते l
\c 8
\s कोढ़ओ मिह बी ठीक लहज़ी
\p
\v 1 [अपेल दु गोह दोरची योंखा तकसीरिता मह्स मीह्तु भीड़ दोऊ थले शुचे इली l
\v 2 दंङ खांई, इच्चा कोढीज़ी दोऊ कछंङ अन्जे दोबी फ्यग लहतो दंङ कुहते, '' हे प्रभु कांह अगर हिटी शुंई ता केई गेह शुद्ध लेह तरफोन ''l
\p
\v 3 येशुजी गुड बढ़ाके दोह्बी कुहते, '' गिऊ हिटी तोह कि का शुद्ध शुचे ईला ''lदंङ दु धोतरे कोढङज़ी शुद्ध शुचे इली l
\v 4 यीशु दोबी कुहते, ''खंऊ अंतङ ला थकूडू ओ, पर इलजे किनाबि पुजारिबी कंडू दंङ छी चढ़ावा मुसाज़ी कुह्षी तहतो चढ़ातु, ताकि मीह्तु थल्जी गवाही शुबी जुंस '' l
\s इच्चा सूबेदारों विश्वास
\p
\v 5 अपेल दु कफरनूम अंजाते, दंङ इच्चा सुबेदारे दोऊ कछंङ अंजे दोरंङ प्रार्थना लहते, l
\v 6 ' हे प्रभु, गिऊ परगर चूंङ अधरंगे टेचे दुखी शुची तोह l’’
\v 7 दोई दोबी कुहते, '' गेह अंजे दोबी ठीक लोहग l’’
\v 8 सूबेदारे जबाब रन्दो, '' हे प्रभु, गेह दिऊ जोगे ता मशुग कि काह गिऊ घरबारंङ अपोन, पर अगर केई केन्हो आहज़ी इच्चा फेरा कुच्चे केरिह्न ता गिऊ परगर ठीक शुचे योतो l’’
\v 9 छना कुचे गेह लाह उईतो अधीन मीह शुगा,दंङ सिपाहिरे गिऊ आधीन तोहतोर lअच्चा इबी दंङ अमदिबी अता कुडिगा ताह दु अपी,दंङ अपेल गे घेंङौ परगरबि कुट्री दि लोहऊ दंङ दोई लेहई '' l
\p
\v 10 दिह रेड्रीरंङ यीशु ठट केह्षा इलि, दंङ अरि दोऊ थले अपि लेह्की तोइरे दोतंङ कुहते, '' गेह केतंङ हेले क्वाताग गेह इज्राइजंङ ला ध्यांठ्रो विश्वास मतंङातेग मखोकशातेग l
\v 11 गेह केतंङ क्वातग कि पूर्वऐ पशचिमंङज़ि अंजे अब्राहम ऐ इसहाक ऐ याकूबरंङ साते स्वर्गंङ वंङाजोर l
\v 12 राज्यो कटुरे धक्ते ह्यांरंङ केह चरपोर दोहर क्रपिऐ छ्वा रूह्कची शोतो l
\v 13 दंङ येशुजी सुबेदारबी कुहते, '' ईला छना कांह विश्वास तोह करंङ ध्वांए शोतो l’’ दंङ दोऊ परगर दोथर ठीक शुचे इलि l
\s मह्स रोगी तिङ ठीक लहज़ी
\p
\v 14 अपेल यीशु पतरसो चूंङ इलदे, दंङ दोई दोऊ युग बुखारे टेची तंङाते l
\v 15 दोई दोऊ गुडडीङ पछ रेंई दंङ दोऊ बुखार योह्सा इलद, दु खड़े शुचे दोऊ टेहईल लह्जी लेहती l
\v 16 ञोखोलकी दोची दोऊ कछंङ मीहरे हतिरे दोतो अन्दरेग मांजी आत्मारि एनो वचन हुंजे केहरि; दंङ भत्ते टेची मीहर ठीक लहते l
\v 17 ताकि छि वचन यशायाह ज़ी कुहषी तहरे दु पूरा शुबी जुंस l''दोई एने हेन्दु कमज़ोरी लेहपशे केहते दंङ हेन्दु टेहष उठाके केहते l
\s यीशु चेला शुबिमी मूल
\p
\v 18 येशुजी अपेल एन्हो फेरे मह्स मीह्तु भीड़ तंङबे परमा झीलों दोसी इबिमी थल्जी कुहते l
\v 19 दंङ इच्चा शास्त्रीज़ि दोऊ कछंङ अंजे कुड़ी, '' हे गुरु, अंऊर काह योन गेह कां थले अपोग l
\v 20 येशुजी दोबी कुह्तो गवाहितिंङ ऐ सर्गो प्यारेतु वंङज़िम श्वा पर मीह्ऊ योह थल्जी पुंजा धरकेचिमी लाह ठारी माह l
\v 21 इच्चा अई चेलाजि दोबी कुह्तो,'' हे प्रभु, हेगा गिभी इबी रंऊ कि घेंङौ बाह भी दबाके अपोग '' l
\v 22 येशुजी दोबी कुह्तो, '' कांह गिऊ थले शुचे इला, मुरदातिंङ मुरदारे दबाची रंऊ l’’
\s तूफ़ान शांत लहज़ी
\p
\v 23 अपेल दू किशतिरिंङ लोकसिरी, दोऊ चेलारे दोऊ थल शुचे इलिरे l
\v 24 दंङ खांई झीलंङ इच्चा मोह्ड़े तूफान अति दंङ किश्ती लहरे कुचे घटेकसी ठरीके इली, दंङ दु इमरिंङ तोई l
\v 25 दंङ चेलाजि दोऊ कछंङ इलजे दु चेह्फी लहरीरे,'' हे प्रभु l ङेरे बचातु l’’
\v 26 दोई दोतिंङ कुहते दंङ दोई जबाब रेंई हे विश्वास मेहरे, छिले बेवातंई? दंङ दोई अच्चा आंधी वी ऐ दीह ठलेकते दंङ भत्ते शांत शुचे इली ''l
\v 27 दंङ दोरे हेरानिरंङ कुट्री लेहतिरे,'' दि छना ठ्रोह मीह शु कि आंधी ऐ तिज़ी ला दिऊ गप्पा मनेकचतोर l’’
\s माज़ी आत्मा चुम्ज़ी मिह ठीक लहज़ी
\p
\v 28 अपेल दु दोह्सी गरदीनियो देशंङ पिछा ता दंङ झुह्ट मीहरे अतु अन्दरेग मांजी आत्मा तोई कब्रङज़ि हुंजा दोबी दोह्यातेर l दोरे धोण प्रचंड तोइरे कि अरिला दु अमजी इलजे मरछातेर l
\v 29 दोची हऊष रें कुह्तोर,''हे परमेश्वरो योह ङेतु कंरंङ छि कम? कांह छि टाईमाबे तुही ङेतिंङ बरदो रंड्रीमी थल्जी देहर अंजी शुना? l
\v 30 दोरेबे ओहई मह्स सुआरातु थाच खाक्सी लेह्की तोई l
\v 31 मांजी आत्मारेज़ी दोरंङ ज़ीशबस लेह कुडिरे कि, '' अगर केई ङेरे हुन्बातनता, सुअरातु थाचंङ चरचरतु l
\p
\v 32 दोई दोतंङ कुह्तो, '' इलांई ''दंङ दोरे हुन्जा सुगंरंङ अच्चा इलीरे दंङ खांई भत्ते थाहच मुखंइज़ी छ्वा रे तिरिंङ अच्चा इलिरे दंङ सिए इली l
\v 33 दोतु पोगालारे पोखशे इलिरे दंङ नगरिंङ इलजे दि भत्ते गप्पारे ऐ अतिंङ मांजी आत्मा रे तोई दोतु भत्ते गप्पारे कंजातोर l
\v 34 दंङ भत्ते नगरिऊ मीहरे यीशुरंङ दोई अंजा तेर, दु खंड्री रंङ दोरंङ प्रार्थना लहतेर कि ङेतु दोरची अच्चा ईला l
\c 9
\s अधरंगो मिह ठीक लहज़ी
\p
\v 1 दंङ दु किशतिंङ बंगज़ा नुरेह इली, दोऊ थल ऐनो नगरीऊ हका अच्चा इली l
\v 2 दंङ खांई, रेहई मीह्ची अधरंगोह इच्चा नत्पा मंजीऊ टोइची केचे दोऊ कछंङ हथिरे l येशुजी दोतु विश्वास खंऐ दु अधरंगो नत्पावी कुहते, '' हे योह [कटु ] याहऊ लोह; कांह पाप माफ शुतोरl’’
\p
\v 3 दिरिंङ रहई शासत्रिचि चेह्कातोर दीता परमेश्वरो बुराई लाह l
\v 4 येशुजी दोतु सेह्मो गप्पा ञेय कुह्तो,'' केह्ची केहन्दु सेहमे,सेहमे माजी विचार छिले लाहतंई?
\v 5 सीधा गप्पा छिह शु?दिह कुट्री कि '' कांह पाप माफ शुतोर '' या दिह कुहट्री, ‘उठ अह्चु जोऊ l
\v 6 पर दिऊ थल्जी कि केह्ची दि ञेय केहई कि मीहऊ योहभी दि धरतिऊ पाप माफ़ ल्हज़िमी हक तोह दंङ दोई दु अधरंगो नत्पाबी कुह्तो, '' अह्चु, केह्नो मंजी उठातु केन्हो चुंखा अच्चा ईला l’’
\v 7 दु अह्च्चा एनो चुंखा अच्चा इली l
\v 8 मीहरे दि खंड्री रंङ बेईमे इलिरे दङ परमेश्वरो महिमा लह्जी लेह्तिरे अची मीहतिंङ दिह ठ्रोह अधिकार रांहषी तोह l
\s मती बी बुलाची
\p
\v 9 दोरची तुंखा इलजे येशुजी मती कुचे इच्चा मीह्बी चुंगी लेहपचिमी ठाहरिंङ बंङसी तंङातो, दोई दोरंङ कुह्तो, गिऊ थले अच्चा अता '' दु अह्चा दोऊ थल शुचे इली l
\v 10 अपेल दु चूंङ इलजे बगत ज़ेई बंगज़िरी मह्स चुंगी लेहपचारेऐ पापी रे यीशुऐ दोऊ चेलारंङ बगत ज़ेई वंङज़ा इलिरे l
\v 11 दीह खंऐ फरिसिजी दोऊ चेलातंङ कुह्तोर, '' केह्तु गुरूजी चुंगी लेहपचातंङ माजी मीहतंङ छिले बगत जोआ?’’
\v 12 दि रेड्रीरंङ येशुजी दोतिंङ कुह्तो, लहरजे ठीक मीह्तु थल्जी मशुद्ध पर टेची दोतु थल्जी शुबी l
\v 13 दिऊ थल्जी केहरे इलांई दिऊ मतलब सिखकेतुंई: ''गेह बलिदान माह पर दाह जुन्ज़ातग l ''lछना कुचे गेह धर्मीतिंङ मशुद्ध पर पापीतिंङ बुलाची अंजी शुगा l
\s उपवासों बारे प्रश्न
\p
\v 14 दंङ युह्न्नो चेलाजी दोऊ कछंङ अंजे कुह्तोह, '' छि गप्पा शु कि ङेचीऐ फरिसिजी धोंण व्रत तह्चातंई,पर कांह चेलाजी व्रत माह तचातोर?’’
\v 15 येशुजी दोतिंङ कुह्तो छिह वारातिजी अपेलह तचे व्याहऊ दोतंङ साते तोह शोक लेहईया?पर दु ध्याडारे अपोहर अपेलह व्याहऊ दोतु दोरची अलग शुचे योतो, दंङ दोथर दोची व्रत लोहर l
\v 16 साफ [रूठे ] यदतु टली युई खमजेतिंङ अचीला मकेट्री छना कुचे दु टली दु खमजेरिंङ ज़ी ऊई बाह न्वाहे हपी दंङ दु खम ऊहई लाह ब्र्कशेह इबी l
\v 17 मीहची खरकोई दाखरस युई मशको अन्दरेग मकेट्री, ध्यां लेहइरंङ मशकरे व्रकशेह ईबी दंङ दाखरस हुंजा इबीह, पर खरकोई दाखरस खरकोई मशकतु अन्दरेग केहट्री दंङ झुल्लाह बचेके इबीह
\s सि मेच्मी कटु ए टेशी मेच्मी
\p
\v 18 दु दोतंङ दी गप्पारे लह्जी लेह्कीऐ तोहई कि ईह सरदारे अंजे दोबी प्रणाम लहरी दंङ कुड़ी, '' गिऊ मिओ हेन्देगे सिआ, पर इलजे केनो गुह्ड दोऊ टोईची केऊ, दु षीङे योतो l''
\v 19 यीशु अह्चा एनो चेलातंङ साते दोऊ थले शुचे इली l
\v 20 दंङ खांई इच्चा मेचिमी अंतिंङ सनी साल बेह शुहईयो बीमारी तोहई थलेसी जि अंजे दोऊ खमजेतु मुख दुखसा चरती l
\v 21 दोई एनो सेह्मारिंङ कुट्रा तोहई, '' अगर गेह दोऊ खमजेतंङ ला पहछ रें चरपोग ताह ठीक शुचे योग '' l
\p
\v 22 येशुजी यह्चा दोऊ हका खयांतो दंङ कुह्तो, '' मिओ याहऊ लोह; कांह विश्वासे काह ठीक लह्तो '' दंङ दु मेचिमी धोहतरे ठीक शुचे इली l
\v 23 अपेल यीशु दु सरदारो घरबारंङ पिह्छा ताह बेंज कुहलड्रारहे ऐ मह्स मीह्तु भीड़ हल्ला लह्जी तङातोह,
\v 24 दंङ कुह्तो, '' दोखा शुंई, कटु सीह मशत, पर इमरिंङ शुद्ध दिरिंङ दोरे दोऊ ठट्टा लह्जी लेहतिरे l
\v 25 पर भीड़ हुंबे परमा, दंङ दोई तोंङ इलजे मेचिमी कटु गुड चुमरी, दंङ दुह षीहङे इली l
\v 26 दंङ दि गप्पो चर्चा भत्ते देश शुबी लेहती l
\s झूटह काणे तिङ टिरा रंड्री
\p
\v 27 अपेल यीशु दोरचीह तुखा शुईता, झूठ काणे मीहरे दोऊ थल दि हउषेके अपाहतेर, '' हे दाऊदो योह, ङेतु टोईची दया लोहऊ l''
\v 28 अपेल दु चूंङ पिछा दंङ दु काणे मीह्कु दोऊ कछंङ अतिरे, दंङ येशुजी दोतिंङ रूहकातो, ''छिह केतिंङ विश्वास तोदाह कि गेह दिह लेह तरफोग? दोची दोबी कुह्तोर '' वोई प्रभु l’’
\v 29 दंङ दोई दोतु टिरारे सपचे कुड़ी,'' केह्तु विश्वास हिसाबे केह्तु थल्जी शोतो l’’
\v 30 दंङ दोतु टिरारे अलसा इलिरे l येशुजी दोतिंङ कुह्तो अच्चीला दि गप्पा ञेसी मजुंस l
\v 31 पर दोची इलजे भत्ते देश दि गप्पा फेला के चरतिहरे l
\s इह टटे बी ठीक लहज़ी
\p
\v 32 अपेल दोरे धकतेखा ईबी लेखी तोहइरे, दंङ खांई मीहरे इच्चा झल्ले मीह्बी अतु अन्दरेग माजी आत्मा तोई, दोऊ कछंङ रेंज़ा अन्देर;
\v 33 दंङ माजी आत्मा हुंबी रंङ दु झल्ले मीह गप्पा लह्जी लेहती, '' दिरिंङ भीडे हेरानी ठट शुचे कुड़ी इस्र्इलो अन्दरेग धयां ठ्रो अपेहला मतंङसी l’’
\v 34 पर फरिसिजी कुट्री लेह्तिरे, '' दीह ता मांजी आत्मातु सरदारंङ मिलेके मांजी आत्मारे हुंबा l
\p
\v 35 यीशु भत्ते नगरिंङ, जोआ लहरी दंङ दोतु डेहरातिंङ इलजे उपदेश रम्मा ऐ राज्यरिंङ सुसमाचारो प्रचार लोहबा भत्ते पाठीऊ बीमारीऐ कमज़ोरी ठीक लाहते l
\v 36 अपेल दोई भीड़ तङातोता दोबी मीह्तु टोइची तरस [दाह] अच्चा अति छना कुचे दोरे दु त्रैईतु ठ्रोह तोहइरे, अतु अरला खंड्रा मतोहई बेचेन ऐ भटकेकीतु ठ्रोह तोहइरे l
\v 37 दंङ दोई एनो चेलातिंङ कुहते, ''पकेकी रीहरे ता मह्स तोहतोर पर कम लहज़ारे थोड़े तोहतोर l
\v 38 दिऊ थल्जी रीहऊ घ्राह्क रंङ विनती लाहंई कि फसल ट्रीकट्रीमी थल्जी उहई कम लहजारे चरतु l
\c 10
\s यीशु सनी चेला रे
\p
\v 1 दंङ दोई सनी चेलारे शहधेके दोतिंङ भत्ते पाठे मांजी आत्मा हुंबिमीऐ भत्ते बीमारीऐ कमज़ोरी हुंबिमी अधिकार रहन्दे l
\v 2 दु सनी चेलातु मिन्दे तोई; पहला शमोन,अतिंङ पतरस लाह कुट्री, दोऊ न्वा अन्द्रियास, जब्दिउ योह, याकूब दोऊ न्वा यूहन्ना l
\v 3 फिलिप्पुसऐ बरतुलमे, थोमाऐ चुंगी लेहप्चा मती, हतफईऊ योह याकूबऐ तछे l
\v 4 शमोन कनानी ऐ यहूदा इस्करीयोती अह्ची दु चुमजी लहते l
\s सनी प्रेरिता तू सेवा कम
\p
\v 5 दिरे सनी तिंङ येशुजी आज्ञा रें कंजे चरचाहतो, '' अन्यजातितु '' हका; नगरिंङ थञकसुंई l
\v 6 पर इस्राइलो घरानो योह षाह त्रैइंतु कछंङ इलांई l
\v 7 दंङ दिह प्रचार लाहई; स्वर्गो राज पिह्छे अंजा l
\v 8 नत्पारे ठीक लाहई सीह दोरे षीहङमि लाहई, कोढ़ीरे ठीक लाहई, मांजी आत्मारे हुन्दुई, केह्ची सेंतमेंत [छना ] कोहकशातंई ध्वांए रांई l
\v 9 केन्दु पल्लारिंङ माह जंङ, माह रोपा, माह तांबा तांहई;l
\v 10 आमू थल्जी माह झोला तांहई माह झूठ कुरतिरे, माह झूठ भुठारे,माह लोउडी तांहई, छना कुचे कह्म लहज़ाङाबि दोऊ बगत कोहकसी जुंस l
\v 11 ' अंहउसंङ ला नगरिंङ योंई पता लगातुंई कि अरि मीह योग्य तोह अपेल तचे दु नगरिंङज़ी महुंजोंई, दोऊ दोहरे बंङज़ुई l
\v 12 तोंखा अंदर दोबी आशीष रांई l
\v 13 अगर दु घरबारो मीहरे रूठे शुईरेता केह्तु आशिर्वाद दोतु कछंङ पीहषोतो पर अगर दोऊ जोगे मशुईरेता केह्तु हका यह्चा अपतो l
\v 14 अच्चीया केह्तु गप्पारे मरेड्रीऐ केहरे [ग्रहण] मलाहरिर, दु घरबारे ऐ नगरिंङ हुन्तर केन्दु कोन्जो धुड झाडेके चरतुंई l
\v 15 गेह केतिंङ हेले कुट्रातग इन्साफो ध्याडारिंङ दुह नगरिऊ हालात सदोम ऐ अमोरा देशाबे मह्स खांसिम जोगे शोतो l
\s अंज़ा संकट
\p
\v 16 खडूई गेह केतिंङ त्रैईतु ठ्रोह शुंखुतु बिचंङ चहरचातग, दिऊ थल्जी ओमड्रातु ठ्रोह समझदारे हको ठ्रोह सीधे शुंई l
\v 17 पर मीहतंङ बचेके तोहई छना कुचेह दोची केरे महासभातिंङ रह्मोर एनातु पंचायतु बिचंङ कोडारे थापोर l
\v 18 केरे गिऊ थल्जी हकिमतु रज्जातु तुहइसी दोतु ठोहकटे ऐ अन्य जातितु थल्जी गवाह शुबिमी थल्जी पिह्पोर l
\v 19 पर अपेल दोची केरे चुमजी लोहरता दिह चिन्द थलांई कि ङेची छना छिह कोंई केतिंङ छिल्ला कुट्रीमी शोतो दोथर अच्चा अपतो l
\v 20 छना कुचे कुट्रारे केरे मशुंई; केह्तु बाहऊ आत्मा केह्तु दोरची कुट्रा l
\p
\v 21 न्वाजे एनो न्वा बाहज़ी एनो योह सहचिम थल्जी रमोर दंङ कटुरे एनातु याह, बाह खिलाफ शुचे दोतिंङ सचिमी थल्जी रेंह चरपोर l
\v 22 गिहऊ मिन्दु बजाहजि मीहची केतंङ खुन्दक तोहर पर अरि थलमुखंङ तचे धरेकसा बंगजोतो दोऊ उदार शोतो l
\v 23 अपेल दोची केरे इच्चा नगरिंङ तंग लाहरिरे ऊई नगरिंङ पोहकशे इलांई lगेह केतंङ हेले क्वातग केरे अइता इसराइलो भत्ते नगरंङ पिह्छी मशोंई मीहऊ योह पिह्छे योतो l
\v 24 ' चेला एनो गुरुबे मोह्ड़े मशुबि माह परगर एनो मलिकाबे मोह्ड़े शुबी l
\v 25 चेलो एनो गुरूऊ परगरो एनो मालिको बराबर शुबीऐ झोबी शु lअगर दोची घरबारो घ्याताबि शैतान कुह्तोरता घरबारो मीहतिंङ छिह, छिह मह्कोहर l
\s अतंङ साते बेवोइ?
\p
\v 26 ' दिऊ थल्जी मीहतंङ थबेई; छिल्ला घटेकषीह माह कि महअलसोतो lछिल्ला मप्याक्सी तोह छि मञेसोतो l
\v 27 छिह गेह केतिंङ हंञारंङ कुट्रातग दु केह्ची छंङीरिंङ कुंई; छिह रेहट्रे रेट्रातंई दु लंङ दिंङ इलजे कंडूई l
\v 28 अह्च्ची फुह्को घात लाह्तोर पर आत्मो नुकसान लेह मरछी दोतंङ थबेंई पर दोतंङे बेंई अच्ची फुके आत्मा झुल्ला नरकंङ खत्म लेह तरछा l
\v 29 छिह टगो झुह्ट प्याहरे महलंङसातोहरा?तांला केतु बाहऊ हिटीऊ मुतंङ दोतु बिचंङज़ी इच्चला षोड़ीङ मदाफी l
\v 30 केह्तु पुंजो क्राह लाह मिहकसी तोह l
\v 31 दोऊ थल्जी थबेंई lकेरे मह्स प्यारेबे बढ़ेके शुंई l
\s यीशु बी स्वीकार ए अस्वीकार लहज़ी
\p
\v 32 ' अच्ची लाह मीह्तु तुहइसी गेह मनेकपोतो दोबी गेह लाह घेंङौ स्वर्गीय बाहऊ तुहीसी मनेकपोग l’’
\v 33 पर अहची मीह्तु तुहइसी गिऊ इन्कार लोह्तो, दोऊ गेह लाह घेंङौ स्वर्गो
\s यीशुउ अपिमी परिणाम
\p
\v 34 ' दिह थचेंई कि गेह धरतिंङ मेल, मिलाप कराची अंजी शुगा; गेह मेल, मिलाप लह्जी मशुग पर तलवार चलासी अंजी शुगा l’’
\v 35 गेह ताह अंजी शुगा कि मीहतिंङ दोतु बाहज़ी मिओबी दोऊ याहऊ दोरची शता लोहग l
\v 36 मीहऊ बेरिरे दोऊ एनो घरबारो मीहरे शोर l
\v 37 '' अची याहबी या बाहबी गिह्बे चंबे चेह्चा, दु गिऊ जोह्गे मशु; दंङ याहबी या मिओबी गिह्बे मह्स चंबे चेह्चा दुह गिऊ जोगे मशुद्ध, l
\v 38 अरि एनो क्रूस कुरचा गिऊ थल महजोआ दु गिऊ जोगे मशुद्धl
\v 39 अह्ची एनो जाहन बचाचा दोई दु योह योतो; अची गिऊ थल्जी एनो जाहन रमोतो दोई दु खोकपोतो l
\s नतीजा
\p
\v 40 ' अहच्ची केरे ग्रहण लाह दोई गेह ग्रहण लाह, अह्ची गिभी ग्रहण लाह दोई गिऊ चरचाला ग्रहण लाह l
\v 41 अची भविष्यकंड्राङपी भविष्यकंड्रारे चेह्के ग्रहण लाह दोई भविष्य वक्तो बदला खोकपोतो; अची धर्मीबी धर्मी चेह्के ग्रहण लाह दोई धर्मीऊ बदला खोकपोतो l
\v 42 अच्चीला दि कवचि दीतु बिचंङज़ी इच्चालिला गिऊ चेला चेह्के इच्चा कटोरी सोई ती रमोतो, गेह केतंङ हेले क्वातग, दोई छन्नाला एनो प्रतिफल मयोहओतो l
\c 11
\s यीशु ए युहन्ना बप्तिस्मा रंड्राढ
\p
\v 1 अपेल येशुजी एनो चेलातिंङ आज्ञा रें योह्चतो, दंङ दोतु नगरिंङ उपदेश रंड्री ऐ प्रचार लेहई अच्चाह इली l
\v 2 यूहन्ना जेलंङ मसीहऊ कम्मो पाठे थशातो दंङ दोई दु रूकहची चरचहतो,
\v 3 'अन्जा दु काह शुना कि ङेची उहइदिऊ इंतज़ार लोहई?”
\v 4 येशुजी जबाब रहंदे, ''केह्ची छिल्ला रेड्रातंई ऐ खंमातंई, दु भत्ते इलजे यूहन्नारंङ कंजे रांई l
\v 5 कि काणे दोची खमातोर,लटटे दोरे जोआतोर,कोढ़ीरे ठीक श्वातोर टऊँडे दोची थचातोर, सिई दोरे षीङमी लोहातोर,कंगालतिंङ सुसमाचार रेड्रीमी खोकसा l
\v 6 दंङ धन्य शुरे दोरे अची गिऊ बजाहज़ि ठोकर मजोउर l”
\p
\v 7 अपेल दोरे दोरची अच्चा इलिरे, दंङ यीशु यूहन्ना पाठे मीहतिंङ कुट्री लेहती, 'केरे बणाङ छिह खंड्री इलदेंई? छि लंहनज़ी तुहरचा सरकंडा?
\v 8 दंङ केरे छिह खंड्री इलदेंई?छिह लोम, लोम खमजे लह्ची मीहआ?खंणुई, लोम,लोम खमजे लेह्चा मीहरे राजभवनंङ वंङज़ी?
\v 9 दंङ छिले इलदेंई? छि अरिआ भविष्यकंड्रा खंड्रीआ? बेई गे केतिंङ क्वातग भविष्यकंड्राबे लाह मोह्डेबी l
\v 10 दिह दु ऐ शु अतु पाठी चेह्सी तोह; खंणु गेह घेंङौ दूत काह्बे तुही चरचातग, अहचि कांह तुही अम त्यार लोह्तो l
\v 11 गेह केतिंङ हेले क्वातग अरि मेचमिबी जेह्की तोहतोर, दोतु बिचंङ यूहन्ना बपतिस्मा रंड्राबे मोह्ड़े मद; पर अरि स्वर्गो राजंङ भत्तेबे कवचि तोह दुह दुबे मोह्ड़े तोदl
\v 12 युह्न्नो बपतिस्मा रंड्राओ दोथर बेह तोग तचे स्वर्गो राजंङ दोर इवा लाहतेर,दंङ ड्रकशी दोची दि खयुलजे चरचातोर l
\v 13 यूहन्ना तचे भत्ते भविष्यकंड्ररि ऐ व्यवस्था भविष्यवाणी लोआ लाहतेर l
\v 14 दंङ मनेकचतुंईता मनेकतुंई, एलिय्याह अपिमी तोई दि दुए शु l
\v 15 अह्ची रेहट्रा तहतंई रेडूई l
\v 16 गेह दिह मुक्को मीह्तु मुक्का बला अतंङ लहगा? दिरे कटुतु ठ्रोह तोहतोर अरि बजारंङ बंङजा एनातु विचंङ हउष रें कुट्रातेर;
\v 17 ङेचीता केह्तु थल्जी बेंज कुहलजातेंई,पर केरे मा गरछातेंई; ङेरे क्रपचातेंई पर केह्ची काह मकुटेकातंई l’
\v 18 छना कुचे यूहन्नाज़ि माह जोआते माह तुंङमते दंङ दोची कुट्रातेर दोऊ अन्दरेग मांजी आत्मा तोह l
\v 19 मीहऊ योहज़ी जोआ तुंङमा अपाते दंङ दोची कुट्रातोर,'' खांई मह्स जज़ार तुंङज़ा मीह, चुंगी लेहपचातुऐ पापीतु साथी lपर ज्ञान एनो कमे सच्चे ठहरासी l
\s अविश्वासो टोइची हाय
\p
\v 20 दंङ दोई दु नगरिंतिंङ रंड्री लेहती अंऊर मह्सरे समर्थो कमाहरे शुची तोईरे,छना कुचे दोची एनातु सेहम मयाहचातेर l
\v 21 ' हाय खुराजीन हाय बेतसेदा l अंऊ समर्थो कहम केह्तु दोर शुची तोह, दु अगर सूर ऐ सेंदारिंङ शुचंङ,ता दोची ठाट लेह्के तषतु टोइची वंगज़ा अपेलबे सेहम यह्चे केचंङ l
\v 22 पर गेह केतिंङ कुट्रातग इन्साफो ध्याडारिंङ केह्तु दशाबे सूर ऐ सेंदो दशा सहन लहज़िम ज़ोगे शोतो l
\v 23 ऐ कफरनहूम lकांह छिह स्वर्ग तचे रंगी शोना?कांह ताह अधलोक तचे योंखा योन l अंऊ समर्थो कमारे कांह दोहर शुचि तोहतोर अगर दोरे सदोमंङ शुचंङ ताह दु तोक तचे दोरिंङ ऐ शुबी तोई l
\v 24 पर गेह केतंङ क्वातग इन्साफो ध्याडारिंङ सदोमो दशा सहन ल्हज़िमी जोह्गे शोतो l
\s बोझे दबेके मिहतीङ आराम
\p
\v 25 दोहथर येशुजी कुहते,'' हे बाह स्वर्गो धरतिऊ प्रभु गेह कांह धन्यवाद लाहतग कि केई दिह गप्पारे ञेचाहरे ऐ समझकार दोतंङ प्याके त्याहतेन दंङ कटुतु टोईची प्रगट लाहतन l
\v 26 बेई ऐ बाह l छना कुचे कनिंङ दीहऐ रूहठे चेह्सा l
\v 27 'गिऊ बाहज़ी गिभी भत्तेधिर रांहषी ताहतो, पर अच्चीला योह मसेहचातोर,इच्चा बाहज़ी, दंङ बाह अच्चीला मसेहचातोर इच्चा योहज़ी; ऊई दु अतिंङ योहज़ी कंड्रीमी हिटी तहतो l
\v 28 ' ऐ भत्ते खरे कम लहजारे बोझे दबेकी [कुरची ] मीहरे,गिऊ कछंङ अतांई; गेह केतिंङ नाह्ची [आराम ] रमोग l
\v 29 गिऊ जुआ [जुम] केन्दु टोइची उठातुंई, दंङ गिऊ दोरची ञेउई; छना कुचे गेह नम्र ऐ दीन तोहतोग दंङ केह्ची केन्दु सेमरिंङ खोकपोंई
\v 30 छना कुचे गिऊ जुम योह्ची, गिऊ कुर पोले तोह l
\c 12
\s सब्तो प्रभु
\p
\v 1 दु मुक्का यीशु सब्तो ध्याडारिंङ रीहऊ विचंङज़ि इबी लहकी तोई, दंङ दोऊ चेलातिंङ योंष लेह्फी रंङ परमा दोरे जेंई लेहथिरे l
\v 2 दिह खंड्रीरंङ फरिसिजी दोबी कुह्तेर, '' खंणु, कांह चेलाजि छिह कहम लाहतोर दु सब्तो ध्याडारिंङ लह्जी ठीक मशुद्ध l’’
\v 3 दोई दोतंङ कुह्तो, ''केह्ची महपढ़ेकातंईया कि दाउदे अपेल दुए दोऊ सथिरे योंई तोहइरेता छिह लाहते l
\v 4 दु छना परमेश्वरो घरबारंङ इह्लदे दंङ भेंट चढ़ासी रोटीरे जहतेर, दुह ज़ेई माह दोबी माह दोऊ सथितिङ ठीक तुई पर सिर्फ पुजारीतिंङ ज़ेई ठीक तोहई?
\v 5 या केह्ची व्यवस्थारिंङ दिह पढ़ेकसी मह दाह कि पुजारीतिंङ सब्तो ध्याडारिंङ मंदिरों अन्दरेग सब्तो विधि माह लाहजिमे परमा लाह निर्दोष पाह्प मलेहपी?
\v 6 पर गेह केतंङ कुट्रातग देहर दु तोह अरि मंदिरेवेह मोह्ड़े तोह l
\v 7 गर केह्ची दि ञेयंङ कि गेह दाह रंङ खुश शुबी बलि रंड्री मशुबी l
\v 8 मीहऊ योह्वा सब्तो ध्याडो लाह प्रभु शुह l
\s करची घुड़ो मिह बी ठीक लहज़ी
\p
\v 9 दोहरची ज़ोये दु दोतु मंदिरंङ अंजा l
\v 10 दोहर इच्चा मीह तोहई, अह्तु गुड काहरची तोहई lदोची यीशु टोईची बदी लगाचिमी थल्जी रूहकातोर, ''छिह सब्तो ध्याडारिंङ ठीक लेहई रूठे शुदा?”
\v 11 'दोई दोरे रूहकहतो, '' केह्तु विचंङ अरि तोह अतु इच्चा त्रैई तोद दंङ दुह अगर सब्तो ध्याडारिंङ दच्छे इबे दोई दु चुमञे धकतेखा माहहूंबोतो l
\v 12 थला दंङ मीहऊ कीमत त्रैइंबेह मह्स मददाह! दोऊ थल्जी सब्तो ध्याडारिंङ रूठे लेहई ठीक शु l
\v 13 दंङ दोई दुह मीह्बी कुह्तो,'' केनो गुड तुखा लोहऊl” दोई बढ़ाह्कतो दंङ ऊई गुहड़ो ठ्रोह ठीक शुचे इली l
\v 14 दंङ फरिसिजी दखते दोऊ खिलाफ ठ्रोका शुचे फेसला लाहतेर की दोह्बी छना खत्म लोहंई l
\s परमेश्वरो चुनेक्सी सेवक
\p
\v 15 पर दिह ञेयें यीशु दोहरची अह्चा इली दंङ मह्स मीहरे दोऊ थले शुचे इलिरे दोई दोरे भत्ते ठीक लाहरी l
\v 16 दंङ दोतिंङ खबरदार लहते कि गिऊ लह्सी थकंडूइयो,
\v 17 ताकि अंऊ वचन यशायाह भविष्यकंड्राडे कुह्षी ताहरे पूरे शुबी जुंस l
\q1
\v 18 ' खांई दिह गिऊ परगर शुह अरि गेह चुनेक्सी शुगा;
\q2 गिऊ प्यारे अतु दोरची गिऊ सेहम राजी शुची तोह;
\q1 गेह घेंङौ आत्मा दोऊ टोईची केओग,
\q2 दंङ दोरे उहई जातीतिंङ इन्साफो समाचार रमोतो l
\q1
\v 19 दोई माह झगड़ा लोह्तो माह हल्ला,
\q2 माह बजारोह विचंङ अचिया दोऊ सग थाहपोतो l
\q1
\v 20 दोई काहकषी मथताकपोतो
\q2 टुहरंड्रा लह्म्प्लाह माहसपोतो,
\q1 अपेल तचे इसाफ़बी पक्का मलोह्तो l
\q2
\v 21 दंङ उहई जातिरे दोऊ मिन्दु टोइची उमीद तोहर
\s यीशु ए बालज़बुल
\p
\v 22 दंङ मीहरे इच्चा काणे झललेबी अतु अन्दरेग मांजी आत्मा तोहई; दोऊ कछंङ हतिरे;दंङ दोई दु ठीक लेह केहरी, दंङ दु खंड्रीऐ कुट्री लेहती l
\v 23 दिरिंङ भत्ते हेरान शुचे कुट्री लेह्तिरे,'' दिह छिह दाऊदो योह शुदा l”
\v 24 पर फरिसिजी दिह रेड्री रंङ कुह्तेर, '' दिहता मांजी आत्मातु सरदार बालज़बुलो साथी लह्बे मेह मांजी आत्मारे माहूबा l
\v 25 दोई दोतु सेह्मु गप्पा ञेये दोतंङ कुह्तो,'' अनऊला नगरिंङ फूट शोतो, दू उज्ड़ेके ईबी; दंङ अरिला नगरेर घराना अतु विचंङ फूट शोतो दूह योह्सा योतो l
\v 26 अगर शेताने शैतान हुन्दिता दूह ताह एनोह दुश्मन शुचे योतो;दंङ दोऊ राज छना केषोतो?
\v 27 भला, अगर गेह शैतानरिंङ साते माजी आत्मारे हुन्बातग, दंङ केतु खानदाने अहतुंङ साते शुचे हुन्बातोह?दोऊ थल्जी दोची ऐ केहतु इंसाफ लोहर l
\v 28 पर अगर गेह परमेश्वरो आत्मा रंङ साते शुचे मांजी आत्मारे हुंबातग, दंङ परमेश्वरो राज केह्तु कछंङ पिछे इलजा l
\v 29 या छना अचीआ यीह्ची तकड़े मीहऊ घरबारंङ इलजे दोऊ दु तडके मीह्बी छुचे मचाहरपोतो?दंङ दोई दोऊ घरबारलुटेके तरफोतो l
\v 30 अरी गेहरंङ साते याह दुह खिलाफ तोह अह्ची गेरं साते ठ्रोका मलाह, दोई पुरचा l
\v 31 दोऊ थल्जी गेह केतंङ कुट्रातग मीह्तु भत्ते पाठे पाहपे निचा माफ़ शुचे योतो, पर पवित्र आत्मो निन्दा माफ मशोतो l
\v 32 अच्चीला मीहऊ योहऊ खिलाफ छाह गप्पा कोतो दोऊ दि गलती माफ शुचे योतो पर अच्ची लाह पवित्र आत्मो खिलाफ छाह कोतो, दोऊ गलती माह दिह संसार माह परलोकंङ माफ शोतो l
\s छना बूट ध्वां ए फल
\p
\v 33 अगर बुटाहबि रूठे कुट्रातंईता दंङ दोऊ फलाबिला रूठे कुंई, छिता बूटाबि निक्कमा कुड़ी ता दोऊ फलालिला निक्कमा कूंई lछना कुचे बूट एनो फले कुचेऐ सेह्सी l
\v 34 हे ओमडो कटुरे केरे माजी शुचेला रूठे गप्पा कुट्री तरछातंई?छना कुचे छिह सहमुंङ पिंङषी शोतो, दुहऐ आहरिंङ अपी l
\v 35 रूठे मीह्जी रूठे सेह्मो अन्दरेगज़ी रूठे गप्पा हुंबी, मांजी मीह्जी मांजी भडारंङ मांजी गप्पा हुंबी l
\v 36 गेह केतंङ कुट्रातग छिह, छिह मांजी गप्पारे मीह्जी कोर इन्साफो ध्याडारिंङ दुह हर गप्पो दोबी हिसाब रंड्री लेहपोतो l
\v 37 छना कुचे काह केनो गप्पो वजाहजिए निर्दोष केनो गप्पो वजाहज़िऐ दोषी शॉन l
\s स्वर्गीय चिन्हों मांग
\p
\v 38 दोरिंङ रेहई शास्त्रीज़ीऐ फरिसीज़ी दोबी कुहडीरे, '' हे गुरु lङेची कांह दोरची इच्चा चिन्ह खंड्री तहतंई l’’
\v 39 दोई दोतिंङ जबाब रंड्री, '' दि जुगो मांजी ऐ कुकमलहज़ा मीहरे निशानी पैट्रातोर, पर दोतिंङ योना भविष्यकंड्राडो निशानबे अलावा उहई छल्ले चिन्ह मखोकसोतो l
\v 40 योना षुमुध्याडा षुमु राहत मच्छोह खोकटुङ बंङाते, ध्वांए मीहऊ योहला षुमु राहते ध्याडा धरतिऊ अन्दरेग वंङजोतो l
\v 41 नीनवेऊ मीहरे दिह युगो मीहतंङ खड़े शुचे दोतिंङ दोषी ठहरापोर, छना कुचे दोची योनो प्रचार थशे; सेहम यहचातेर; पर खांई देहर दुह तोह अरी योना बे लाह मोह्ड़े तोह l
\v 42 दक्षिणो राजीजी इन्साफो ध्याडारिंङ दिह जुगो मीहतंङ खड़े शुचे दितिंङ ठहरपोतो, छना कुचे सुलेमानो दुह संसार मुखंज़ी अन्दे खांई देहर दुह तो अरी सुलेमान बेह मोह्ड़े शु l
\s अधा सुधार ज़ि समस्या
\p
\v 43 ' अपेल माजी आत्मा मीहऊ दोरची हुंजा यवा, दंङ काहरची ठाहरिंङ नह्चीम थल्जी पैट्री पर मखोकची l
\v 44 दंङ कुट्री, गेह घेंङौ दुहऐ घरबारंङ अंऊरची हुंजातेग, यह्चा योग lदंङ यह्चीरंङ दुह शुके, निह्की लह्सीऐ सजासी खोकचा l
\v 45 दंङ दु इलजे एनाबे माजी निह्ज माजी आत्मारे एनारंङ लेहन्जा ह्पा दंङ दोहर तुही बे लाह खराब शुचे इबी lदीह जुगो मांजी मीह्तु हालात ला ध्यांऐ शोतो l
\s यीशु याह ए न्वा
\p
\v 46 अपेल दुह भीड़रिंङ गप्पा लाह्जी लेह्की तोई, दोऊ याहऐ न्वा धकते खड़े तोइरे दंङ दोरंङ गप्पा ल्हज़िमी तहरेर l
\v 47 अच्चीहा दोबी कुहते, '' खणु कांह याह ऐ न्वा धकते खड़े तोहतोर करंङ गप्पा लाहज़िम तहतोर l’’
\v 48 दिह रेड्रीरंङ दोई कुट्राडाबी जबाब रंड्री, ''अरी शु गिऊ याह? अरी शु गिऊ न्वा?’’
\v 49 दंङ दोई चेलातु हका गुह्डलेह कुह्तो,'' खांई दीरे गिऊ याहऐ न्वारे शुरे'' l
\v 50 छना कुचे अरी गिऊ स्वर्गो बाहऊ हिसाबे जोंओतो दूह ऐ गिऊ न्वा शु, गिऊ रिहंङ ऐ गिऊ याह शु l
\c 13
\s बेज़ा एचाड़ो द्रष्टान्त
\p
\v 1 धोतिंङे यीशु चूंङज़ी हुंजा छोहो [झीलों] मुखंङ इलजे वंङज़ा तोहई l
\v 2 दंङ दोऊ कछंङ धोण मोह्ड़े भीड़ ठ्रोका शुंई कि दू किश्तीऊ टोईची हुंजा इली, दंङ भत्ते भीड़ मुखंङ खड़े केह्षा इली l
\v 3 दंङ दोई दोतंङ दृष्टान्त अंञोशुदा गप्पारे कुहते; '' इच्चा ऐहचाड बेजा एह्ची हुन्जाते l
\v 4 ऐहचातर फ़ोआ बेजा आहम कुंणीरिंङ दहछे इलदे दंङ दुह प्याहारेज़ि अंजे पैहचा इलदेहर l
\v 5 रेहईया बेजा रह्घचटे टारिंङ दहछा, दोहर दोबी मह्स षोह मखोकसी दंङ मह्स षोंह मखोकसीरिंङ दुह याहपन लङेके इलि l
\v 6 पर ऐके लहपिरंङ दोरे रोह्षा इलिरे, दंङ जंङ मचुमाजिरिंङ परमा काहरचे इलि l
\v 7 रेहई छ्वाकतु बिचंङ दाहछातेर दंङ छवाका ऐ बढ़ेके दोरे जहपासा इलिरे
\v 8 पर रेहई बेजा रूठे धरतिंरिंङ धहछे फसल अंजा, रेहई राह गुणा, रेहई षुमनिज़ा गुणा, रेहई निजोसा गुणा l’’
\v 9 अह्ची रेहट्रा ताहतंई रेडूई
\s दृष्टांततु उदेश्य
\p
\v 10 चेलाजि दोऊ कछंङ इलजे कुह्तोर, '' केई मीहतंङ दृष्टान्त कुचे गप्पा छिले लाहतन?’’
\v 11 दोई जबाब रेंई, '' केतिंङ स्वर्गो राह्जो भेदारे कांहषी तोहतोर, पर दोतिंङ महतोर l
\v 12 छना कुचे अह्तु दोहर तोद, दोबी खोकसोतो, दंङ दोऊ दोहर मह्स शुचे योतो; पर अतु दोहर छले मद, दोऊ पल्ला छिल्ला तोह दुह ला वापिस लेहपसा योतो l
\v 13 गेह दोतिंङ दृष्टान्तंङ दोऊ थल्जी रेड्रीरंङ ला महरेहट्रातोर, ऐ मञेचातोर l
\v 14 दोतु थल्जी यशायाहओ दि भविष्यवाणी पूरे शवा:
\q1 'केह्ची रेहट्रेता रेड्रोई,
\q2 समझेकपोंई
\q1 माह टिरेता खमोई
\q2 पर तंङफोतो माह l
\q1
\v 15 छना कुचे दोतु सेहम रघ शुचे इलज़ी तोह l
\q2 दोची रेहट्रे जोहरे ताहचातोर
\q2 दंङ दीची एनातु टिरारे बंद लाहसी ताहतोर l
\q1 ध्यांता मशोहतोआ कि दिची टीरे
\q2 खंड्री लह्पोर रहट्रे
\q2 ताह पोर दंङ सेहमे ञेओर
\q1 दंङ याह चोर
\q2 दंङ गेह दोरे ठीक लोहग l
\p
\v 16 पर धन्य शुरे केह्तु टिरारे, कि दोची खंड्रातोर; केह्तु रेहट्रारे दोची रेड्रातोर l
\v 17 छना कुचे मह्स भविष्यकंड्रारेऐ धर्मीज़ी ज़ुन्ज़ातोर कि छिह गप्पारे केह्ची खंड्रातंई, दोचिला खांहषी जुंस, खंऐ महथिरे दंङ केह्ची छिह रंड्रातंई; रेहषी जुंस पर रेहड्रीमर थिरे l
\s बेजा एचाड़ो द्रष्टांतो व्याख्या
\p
\v 18 ' दाह केह्ची बेजा एहचाडो दृष्टान्तो [कथाओ ]मतलब रेड्रुई:
\v 19 अचीला राज्यऊ वचन थहशेला मञेचा, दोऊ सेहमरिंङ छिला एह्सी तोई दुह माजी दोई अंजे ख्युलजे लेहन्जा शिल्जा l
\v 20 दंङ रघचटे ठारिंङ एह्सी दुह दिह शु अह्ची वचन ठहशे रूठेरंङ मनेके यवाद l
\v 21 पर एनो जंङ मशुबे परमा दुह फ़ोआ ध्याडो शवा दंङ वचनों बजाहज़ी झगड़ा परेशानी शुबीरंङ धोतरे ठोकर खोकचा l
\v 22 अहसंङ छ्वाकतु विचंङ एह्सी तोहई, दुह दिह शु अह्ची वचन रेड्रा पर संसारो चिन्ह्द डबो धोखाज़ी वचन दबाके चरचा दंङ फसल मशवाह l
\v 23 अंऊसंङ रूठे धरतिरिंङ एहसि तोह,दिह दूह शद अह्ची वचन रेड्रा सेहमरिंङ ताह्चा,दंङ फसल अह्पा; रेहइज़ि राह गुणा, रेहइज़ी, षुमनिज़ा गुणा रेहइज़ी निजो सा गुणा l
\s जंगली बेज़ो दृष्टांत
\p
\v 24 येशुजी दोतिंङ ऊई दृष्टान्त रेंई; '' स्वर्गो राज दुह मीहऊ ठ्रोह शु अची एनो रीहरिंङ रूठे बेजा एह्चातो l
\v 25 पर अपेल मीहरे इहमरिंङ तोहइरे दोऊ बैरी अंजे गेह बिचंङ जंगली बेजा एह्चा अच्चा इलजा l
\v 26 अपेल बेजा लड़ेऐ [सिल]हुन्ज़ातोरता जंगली गोडातु पोधारेलाह तंङशा तोर l
\v 27 दिरिंङ दुह मीहऊ परगरहची अंजे दोबी कुह्तोर, '' हे स्वामी, केई केनो रीहरिंङ रूठे बेजा महकेहतेना? दंङ दिह जंगली गोडा तु बूटाहरे अंउरचि अतिरे?’’
\v 28 दोई दोतिंङ कुह्तो, '' दिह इलजे अरिआ दुश्मनो [बेरिऊ] कहम शु l परगरचि दोबी कुह्तोर, '' केई छिह ज़ुन्ज़ातन कि ङेरे इलजे दुह ठ्रोका लोंईया? l
\v 29 दोई कुह्तो, 'थलांई मजुंस, कि जंगली गोडातु पोधारे ठ्रोका लाहतर केह्ची छ्वा ला पोंजे चरपोंई l
\v 30 व्लजिऊ ध्याडा तचे झुल्लाकुतिंङ साते मोह्ड़े शुबी रांई दंङ ब्जजिम मुक्का गेह वलज़ातिंङ कोग कि हेगा जंगली गोडातु पोधारे ठ्रोका लेह रोहट्रीमी थल्जी दोतु कुरलाहंई, दंङ छ्वा गिऊ भंडारंङ ठ्रोका लाहंई l
\s राइऊ बेज़ो दृष्टांत
\p
\v 31 दोई दोतिंङ ऊई दृष्टान्त रह्न्दो: '' स्वर्गो राहज इच्चा राइउ बेजो ठ्रोह शु, अतिंङ ईह मीह्जी एनो रीहरिंङ एहनो कहतो l
\v 32 दुह भत्ते बेजाबे कवचि तां शुबी पर अपेल बढ़ेकपी अह्ग, लाहपाबे मोह्ड़े शुबी दंङ दुठ्रो बूट शुचे इबी कि सर्गो प्याहरे अंजे दोऊ डाडीतु टोईची बंङ लेह
\s मलेड़ो दृष्टांत
\p
\v 33 दोई दोतिंङ ऊई दृष्टान्त क्न्जातो: '' स्वर्गो राहज मलेड़ो ठ्रोह शुद्ध अतिंङ इच्चा मेचिबी षुमु पसेरी फुकानो बिचंङ टुह्कट्रा दंङ शूतर, शूतर भत्तेबि सुह्म अह्चा यवा l
\s दृष्टान्तो इस्तेमाल
\p
\v 34 दिह गप्पारे येशुजी दृष्टान्त मीहतंङ कुहते, दंङ दृष्टान्त मेह दोई मीहतंङ छल्ले माहकुट्राते, कि अंऊ वचन भविष्यकंड्राचि कुह्षी तहरेर दुह पूरे शुबी जुंस;l
\v 35 ' गेह दृष्टान्त कुट्रीम, घेंङौ मोद अलबोग: गेह दु गप्पारे अरि संसारो शुरूआतबे प्याहकसा तोहइरे प्रगट लोहग l''
\s जंगली बेज़ो दृष्टान्तो व्याख्या
\p
\v 36 दंङ भीड़ केहट्रा दुह चुंखा अंजा दोऊ चेलाज़ी कछंङ अंजे कुह्तोर ''रीहऊ जंगली गोड़ो दृष्टान्त ङेतिंङ सम्झातु l’’
\v 37 दोई दोतिंङ जबाब रेंई, '' रूठे बेजा एह्चा मीहऊ योह शु l
\v 38 रीह दीह संसार शुह रूठे बेजा राजो कटुरे, जंगली बेजा माजीऊ कटुरे l
\v 39 अह्ची दुशमणे दोरे एहचते दुह शैतान शु; वलजी संसारो योह्सी, दंङ वलजारे स्वर्गदूतारे शुरे l
\v 40 दोऊ थल्जी छना जंगली गोहडारे ठ्रोका लेह रोहट्री ध्वांए संसारो योहसातर शोतो l
\v 41 मीहऊ योह्जी एनो स्वर्गदूतारे चरपोहतो, दंङ दोची दोऊ राह्जो भत्ते ठोकर खोकसीम ऐ कुकम लहजारे ठ्रोका शोतो l
\v 42 दंङ दोतिंङ मेहऊ विचंङ केहओर, अंऊर क्रपीऐ छ्वा रूहकचि शोतो l
\v 43 दुह मुक्का धर्मीरे एनो बाहऊ राजंङ एकेऊ ठ्रोह चमकेकपोर l अह्ची रेहट्रा तहतंई रेड्रुई
\s व्याखी खजानों दृष्टांत
\p
\v 44 ' स्वर्गो राहजरिंङ व्याह्की टगा डबोह ठ्रोह शु, ईह मीहज़ी खोकसा दंङ प्याके केहट्रा दंङ राजी शुचे एनो भत्तेधिर लंङे चरचा दंङ दुह रीह चुमञे चमतो l
\s अनमोल मुतिको दृष्टांत
\p
\v 45 दंङ स्वर्गो राज़ इच्चा व्यापारीउ ठ्रोह शु आँऊँ रूठे मुतिको खोजङ तोई l
\v 46 अपेल दोबी इच्चा अनमोल मुतिक खोक्सी सा ता दोई एनो भ्हते धिर लाहङे चरती और दु च्म्ज़े चरती l
\s जालों दृष्टांत
\p
\v 47 दंङ स्वर्गो राहज दु मोह्ड़े जालो ठ्रोह शु अंऊ समुंदरंङ कह्षी तोद दंङ भत्ते पाठे मह चरि ठ्रोका लाह l
\v 48 दंङ अपेल जाल पिकन्षा यवा महच चुमज़ाची दुह न्वाहरे मुखो हका लेंज़ा ह्फातोर दंङ रूठे, रूठे ताह नन्देतु अन्दरेग ठ्रोका लाहतोर दंङ माजी, माजी छङे चहचातेर l
\v 49 संसारो थलमुखंङला ध्यांऐ शोतो स्वर्ग दूता ज़ी अंजे माजी ऐ रूठे अलग लोहर,
\v 50 दंङ दोतिंङ मेहऊ विचंङ केहऊर अंऊर क्रपीऐ छ्वा रूहकची शोतो l
\s पुराणे ए खरकोई शिक्षो महत्व
\p
\v 51 ' छिह केह्ची दिह गप्पारे शुङातंईआ? दोची कुह्तोर ''व़ोई '' l
\v 52 दोई दोतिंङ कुह्तो, '' दिऊ थल्जी हरईह पुजारी स्वर्गो राह्जो चेला शुचि तोह, दुह घरबारो मालिको ठ्रोह शु अची एनो भंडारंज़ि खरकोई ऐ युई सामानहरे हुंपा
\s नासरतङ यीशु अनादर
\p
\v 53 अपेल यीशु दिह दृष्टान्त कुचे कहतो दंङ दुह दोरची अच्चा इली l
\v 54 दंङ दु एनो नगरिंङ अंजे दोतु मन्दिरंङ उपदेश रंड्री लेहती दंङ दोरे हेरान शुचे कुट्री लेह्तिरे, '' दिबी दीह ज्ञानो गप्पारे ऐ समर्थो कहमरे अंऊरची खोकसिरे?
\v 55 छिह दिह सीङ कहम लहजाडो [बढाईऊ] योह मशुदा?छिह दिऊ याहऊ मिन मरियम,दिऊ न्वारेतु मिन याकूब, यूसुफ, शमोन ऐ यहूदा मशुदा l
\v 56 छिह दिऊ भत्ते रिहङरे हेन्दु बिचंङ माहबंङजातोरा?दंङ दिबी दिह भत्तेधिर अंउची खोकसिरी l
\v 57 ध्यां लेह दोची दोऊ वजाहज़ि ठोकर खोकशातेर, पर यीशुज़ी दोतंङ कुह्तो, '' भविष्य कंड्रातु एनातु घरबार छोरके अंऊर लाह बेजती मशुबी l
\v 58 दंङ दोई दोहर दोतु अविश्वासो वजहज़ि समर्थो अञोशुदा कहम माहलहते l
\c 14
\s युहन्ना बप्तिस्मा रंड्राढो हत्या
\p
\v 1 दू मुक्का चोथाई देशोह रज्जा हेरोदेस ऐ यीशु पाठे थशातो,
\v 2 दंङ एनो परगरातिंङ कुह्तो, ‘’दि यूहन्ना बपतिस्मा रंड्रा; दु सीऊ विचंङज़ी षिङे इलज़ा, दिऐ थल्जी दोऊ दोरची समर्थो कहमारे प्रगट श्वातोर l’’
\v 3 छना कुचे हेरोदेसे एनो न्वा फिलिपुसो मेचा हेरोदियासो वजहज़ी, यूहन्ना जेलों अन्दरेग केशी तहरेह l
\v 4 छना कुचे युह्न्ने कुषी तहरेह कि कनिंङ दीह ताह्ची ठीक मशोतो l
\v 5 दंङ दोई दु सचिमी ताहरेह पर मीहतंङ वेवाते, छना कुचे मीह्जी दु भविष्यकंड्रा कुचे ञेचातेर l
\p
\v 6 पर अपेल हेरोदेसो जन्मदिन अन्देह दंङ हेरोदियासो मियोई दोर गहरछे हेरोदेस खुश लेह केहते l
\v 7 दोऊ थल्जी दोई कसम जें वचन रंड्री, ‘’कि केई छिल्ला पह्पोन गेह रमोग l’’
\v 8 दुह एनो याहऊ उल्लेक्सी कुड़ी, यूहन्ना बपतिस्मा रंड्राडो पूंजा लाहतंङ केह देहर हथा l
\v 9 राजा दुखी शुचे इली पर एन्हो कसमो वजहज़िऐ साते बंङजाहतु वजाहज़ि कुड़ी रें चरतुंई l
\v 10 दंङ जेंलंङ मीहरे चरचे युह्न्नो मुथु ट्रीकट्री लेह चहरती;
\v 11 दंङ दोऊ पुंजा त्रठिंङ ह्न्जे मेचिमी कटुह हका रें, दंङ दोई दुह एनो याहऊ कछंङ लेंजा शिबी l
\v 12 दोऊ चेलाजी अंजे दोऊ फुक शिलजे पथेके चहचातोर दंङ इलजे यीशु बी दोऊ पाठे कंजातोर l
\s ङा हज़ार मिहतिङ खिलाची
\p
\v 13 अपेल येशुजी दिह थशातो,दुह किश्तिंङ बंङज़ा दोरची एकान्त ठारीऊ हका अह्च्चा इलजा lमीहरे दिह रेड्रीरंङ नगरिंङ, नगरिंङ ज़ी पैदल दोई थले शुचे इलिरे l
\v 14 दोई हुंज़ा मह्स मीहरे तंङातो;दंङ दोबी दोतु टोईची दाह लहरी;दंङ;दोई दोतु नत्पारे ठीक लहरी l
\p
\v 15 अपेल ञोकोहल शुईता दोऊ चेलाज़ी दोऊ कछंङ अंजे कुह्तोर;दीह ताह सुनसान शु, दंङ झाहडा ला शुबी लेह्की तोह मीहरे याह्चे चरपोंई ताकि दोची नगरिंङ इलजे एनातु थल्जी बगत चुम्मोर l’’
\v 16 ‘’यीशु दोतिंङ कुह्तो दोतु इबी जरूरी माह ! केह्चीऐ दोतिंङ बगत रांई l’’
\v 17 दोची दोबी कुह्तोर, ङेतु पल्लारिंङ ङा रोटीरे ऐ झुह्ट महचतु इलावा उहई छल्ले मद l’’
\v 18 दोई कुह्तो; दोरे देहर गिऊ हका हतांई l’’
\v 19 दोई मीहतिंङ षोंहडीङ षाहङ् टोईची बंङजिमी थल्जी कुह्तो दंङ दुह ङा रोटीरे ऐ झुह्ट माहचरे लेहपचे;स्वर्गो हका खंये धन्यवाद लाह्तोl दंङ रोटिरे खन्नी लेह चेलातु हका रांहदो, दंङ चेलाज़ी मीहतिंङ रंन्दोर l
\v 20 दंङ भत्तेची जें काहशे इलदोर,दंङ केह्षा इलजी सनी टोकरिरे उठाहकातेर l
\v 21 जज़ाहरे मेचिमीरे ऐ कटुतु अलावा ङा हजार गहङामिरे तोहइरे l
\s यीशुऊ तिउ टोइची जोई
\p
\v 22 दंङ दोई दोहथरे एनो चेलातिंङ किशतिङ चहढाकतो ताकि दोरे दुह्बे तुही दोसी पले हुंजी जुंस, दंङ दोई मीहरे यह्ची लेहती l
\v 23 दुह मीहरे याह्चे प्रार्थना लाहजिमी थल्जी ऊई गोहऊ हका लोहकसी इली; दंङ ञोह्कोलकी इच्चा तोहई l
\v 24 दुह मुक्का किश्ती झीलो बिचंङ छवली कुचे तुहरपि लेह्की तोहई l
\v 25 राहतो पी पहर झीलंङ ज़ोए दुह दोतु कछंङ अति l
\v 26 चेलारे दोबी झीलो टोईची ज़ोई तंङज़िरंङ बेऐ इलदेर lदंङ कुट्री लेहतिरे दिहता वंङा शु; ‘’दंङ वेऐ हउषारे रंड्री लेहतिरे !’’
\v 27 येशुजी दोहथर दोतंङ गप्पा लहरी, ‘’दंङ कुह्तो थबेंई याहऊ तांहई, गेह शुगा थबेंई l
\v 28 पतरसऐ दोबी जबाब रन्दो, हे प्रभु अगर काहऐ शुनाता, गिह्बी केनो कछंङ तीऊ टोईची ज़ोए अपिमी आज्ञा रंऊ l’’
\v 29 दोई कुड़ी, अता दंङ पतरस किशतिंङज़ी तहकसा यीशु कछंङ इबिमी थल्जी तीऊ टोईची ज़ोई लेहती l
\v 30 दंङ लहन खंऐ बेऐ इली अपेल तिरिंङ इबी लहरी l’’
\v 31 येशुजी दोहथरे गुड तुह्खा लेह दु चुमरी, दंङ दोबी कुह्तो,हे विश्वास मलाहजाडा केई छिले शक लहतेन?’’
\v 32 अपेल दोकु किशतिङ इलदोर,दंङ लहन रुकेके इली l
\v 33 दिरिंङ अरीला किशतिऊ अन्दरेग तोहइरे दोची दोबी फ्यग लेह कुढ़ीरे; काह हेले परमेश्वरो योह शुना l
\s ग्नेस्रतङ टेशी दोतींङ ठीक लहज़ी
\p
\v 34 दोरे दोसी तहकसा गन्नेसरत देशंङ पिडिरे l
\v 35 दंङ दोहर मीह्ची दु सेह्चे भत्ते देशं कुट्री लाहतोर,दोची भत्ते नत्पारे दोऊ कछंङ लेहन्जा हथिरे l
\v 36 दंङ दोरिंङ प्रार्थना लाहरिरे कि दोतिंङ एनो खमजेते मुखऐ थोकची रंऊ दंङ अच्चीला दु थोकातेर भत्ते ठीक शुचे इलिरे l
\c 15
\s परम्परा पालन लह्ज़िमी सवाल
\p
\v 1 दंङ यरुश्लेमंज़ि अञोऐ फारिसिए पुजारी यीशु कछंङ अंजे कुट्री लेह्तिरे l
\v 2 कां चेलारे तुहीकी रीति रिवाज छिले माहमनेकचातोर,कि गुड शुलजे मेह बगत जोआतोर?
\v 3 दोई दोतिंङ जबाब रेंई कि केह्ची लाह केन्दु रीति रिवाजो थल्जी परमेश्वरो कुह्षी मलाहतंई?
\v 4 छना कुचे परमेश्वरे कुहते कि केन्दु बाह ऐ याहऊ आदर लाहई; अच्चीला बाहबीऐ याहबी माजी कुट्री दुह सचे चरतुंईl
\v 5 पर केह्ची कुट्रातंई कि अच्चीआ एनो बाहबी छिता याहबी कुड़ी कि छिल्ला कनिंङ गिऊ दोरची फायदा खोकसिम तोहई दु परमेश्वरबि भेंट रें केशी तोह l
\v 6 दंङ दोई एनो बाहऊ आदर थलोह दंङ केह्ची केन्दु रीतिरिवाजो बजाहज़ि परमेश्वरो कुह्षी वचन मलाहतंई l
\v 7 हे झखंजी मीहरे यशायाहज़ी केह्तु थल्जी ठीक भविष्यवाणी लह्सी तह्तो l
\v 8 कि दिची आहज़ी ताह गिऊ आदर लाहतोर,पर दीतु सेहम गिह्बे ओहइतारे बंङज़ा l
\v 9 दिची छोच्ची लाह गिऊ पूजा लाहतोर छना कुचे दिची मीह्तु कांहषी धर्मो गप्पा शु कुचे कंड्रातोर l
\s अशुद्ध लहज़ाड गप्पारे
\p
\v 10 दंङ दोई मीहरे एनो कछंङ बुलाके दोतंङ कुहते, रेड्रुई ञेई l
\v 11 छिह आहऊ अन्दरेग यवा,दोई मीह खराब मलेहई पर छिह आहरिंङज़ि हुंजा दोई अशुद्ध लेहई l
\v 12 दंङ चेलाजी अंजे दोबी कुह्तोर, छिह केई ञैना कि फारिसिजी दीह वचन रेड्रीरंङ ठोकर खोकशातोर?
\v 13 दोई जबाब रंदे कि दु हर बूट अंऊ गिऊ स्वर्गीय बाहजी लगासी माह पोह्षा योतो l
\v 14 दोतिंङ इबी रांई;दोरे हञारो अम कंड्रारे शुरे काणेबि अम कंड्रीता झुल्ला दह्फ़ी l
\p
\v 15 दिह रेड्रीरंङ पतरसे दोबी कुह्तो दिह दृष्टान्त ङेतिंङ समझातु l
\v 16 दोई कुह्तो, केरे अइतालाह मञेचारे तोहतोंइया?
\v 17 केह्ची मञेईया कि छिल्ला आहरिंङ यवा दुह खोकटूङ इबी दंङ घोहपंङ हूचा इबी l
\v 18 पर छिल्ला अंङज़ी हुंजा, दुह सेहमरिंङज़ी हुंजा दोईऐ मीह अशुद्ध लेहई l
\v 19 छना कुचे माजी चिन्द सची उहई मेचमिऊ कछंङ इबी व्यभिचार ह्प्सी गवाही मांजी कुट्री सेहमुङजिए हुंजी l
\v 20 दिचिए मीह अशुद्ध लेहई पर गुड महचीऐ बगत ज़ेइबे मीह अशुद्ध मलेहई l
\s कनानी जातिउ मेच्मीऊ विश्वास
\p
\v 21 यीशु दोरची हुंजा सूरऐ सेंदो देशो हका अह्च्चा इली l
\v 22 दंङ खांई दु देशंज़ी इह कनानी मेचिमी हुजिरी, दंङ हउष रें कुट्री लेहती; '' हे प्रभु दाउदो योह,गिऊ टोइची दाह लोहऊ गिऊ मिओबी मांजी आत्मा महसे तंग लह्जी लेह्की तोह l
\v 23 पर दोई दोबी छल्ले जबाब माहरंडी दंङ दोऊ चेलाजी अंजे दोरंङ विनती लेह कुढ़ीरे दिह्बी इबी रंऊ; छना कुचे दीह हेन्दु थले हाउषेकपा अपी लेह्की तोह l
\v 24 दोई जबाब रंड्री,कि इस्राइलो घरानों योहषी त्रैई छोडेके गेह अतुला कछंङ चरसि मशुगा l
\v 25 पर दुह अती दंङ दोबी प्रणाम लेह कुहट्री लेहती; ''हे प्रभु,गिऊ साथी लोहऊ '' l
\v 26 दोई जबाब रेंई,'' रोटी शिलजे खुइतु तुहइसी केहट्री ठीक मशुबी'' l
\v 27 दोई कुह्तो,'' हेले कुट्रातन प्रभु,पर खुईजीला दुह न्वाह्शी जेंई अंऊ दोतु मालिकतु मेजंङज़ि दहफी'' l
\v 28 दिरिंङ येशुजी दोबी जबाब रेंई,'' हे मेचिमी कांह विश्वास मोह्ड़े तोह lछना केई ज़ुन्ज़ातन कांह थल्जी ध्वांए शोतो'' दंङ दोऊ मिओ दोतथर ठीक शुचे इली l
\s मह्स टेशी दोतींङ ठीक लहज़ी
\p
\v 29 यीशु दोहर गलीलो झील कछंङ अंजे गोह हका इलजे दोहर बंङज़िहरी l
\v 30 दंङ भीडो टोईची भीड़ दोऊ कछंङ अति l दोची एनातंङ साते लटटे कणे झल्ले,टुणडेऐ ऊहई लाह मह्सतिंङ दोऊ कछं ह्न्जे दोऊ कोन्जारिंङ केह केहडिरे, दंङ दोई दौरे भत्ते ठीक लहरी l
\v 31 अपेल मीह्ची तंङातोर कि झल्लेचि कुट्रातोर टुडेरे ठीक शुहतोर, लटटेरे जोआतोरऐ काणेचि खमातोर ताह ठट शुचे इस्राएलो परमेश्वरो बढ़ाई लाहतेर l
\s पि हज़ार मिहतिङ खिलाची
\p
\v 32 येशुजी एनो चेलारे बुलाके कुह्तो,'' गिभी दी भीडो टोईची दाह अपा; छना कुचे दीरे षुमु ध्याडङबे गेरंङ साते तोह्तोर दंङ दोतु दोहर जेइमी छल्ले मद lगेह दोतिंङ योंऐ यह्ची मजुंजातग अमरिंङ छच्चे केह्षा इलजी मेस'' l
\v 33 चेलाजी दोबी कुह्तोर,'' हेन्दिंङ दिह कणङ अंऊरचि धोंण रोटी खोक्सोतो,कि दीरे भत्ते मीहतिंङ कह्फी तरफोंई?
\v 34 येशुजी दोरे रूह्कतो,'' केह्तु दोर अंञो रोटीतोह? दोची कुह्तोर,'' निह फ़ोआ कवचि माहच्चरे l”
\v 35 दंङ दोई मीहतिंङ षोडीङ बंङजिम थल्जी कुह्तो l
\v 36 दंङ निह रोटीऐ माहच्चरे लेहपचे धन्यवादलेह खन्नी लोहआ एनो चेलातु हका रम्मा लहरी दंङ चेलाचि मीह्तु हका l
\v 37 ध्यांह लेह भत्ते कहषे इलिरे दंङ चेलाचि न्वाहषी निहज टोकरी पिङे उठाहकातेर l
\v 38 जज़ाहरे मेचिमीरेऐ कटुरे छोड़के पि हजार मीहरे तोहइरे l
\v 39 दंङ दु भीड़ यह्चे थल किशतिंङ बंङजा मगदन देशो कुणीङ अंजा l
\c 16
\s स्वर्गो चिन्हों मांग
\p
\v 1 फरिसिजी सदुकिजी कछंङ अंजे दोबी परखेकचिमी थल्जे दोबी कुह्तोर,'' ङेतिंनङ स्वर्गो छाह निशानी कंडू l’’
\v 2 दोई दोतिंङ जबाब रेंई,'' ञोहकोलकी केह्ची कुट्रातंई,'' स्वर्ग ठीक बंङजोतो,छना कुचे सर्ग शेहई ताह l’’
\v 3 दंङ मुह्न्जे कुट्रातंई,'' तोग भमबूट होन्जोतो; छना कुचे सर्ग शेहई ऐ धुडचटे तोहlकेह्ची सर्ग खंऐ दोऊ भेद कंड्रातंई पर ध्याडो निशानीऊ भेद छिले कंड्री मरछातंई?
\v 4 दीह जुगो पर योनो निशानी छोडेके दोतिंङ उहई छल्ले निशानी माहखोकसोतोl दंङ दुह दोतिंग केहट्रा अच्चा इली l
\s फरीसी ए सदुकी तू शिक्षाओ खमीर
\p
\v 5 चेलारे छोहो दोसी पले पिह्छातोर.पर दोरे रोटी हपी पेह्षा इलजी तोहईर l
\v 6 येशुजी दोतिंङ कुह्तो,'' खांणुई, फरीसीऐ सदुकितु मलेडाज़ि साबधान बंङज़ूई l’’
\v 7 दोरे एनातु बिचंङ गप्पा लह्जी लेहतिरे हेन्जी रोटी माई दोऊ थल्जी ध्यो कुट्रा l’’
\v 8 दिह ञेए येशुजी दोतिंङ कुह्तो,'' हे विश्वासीरे केह्ची केहन्दु बिचंङ छिल्ले गप्पा लाहतंई कि हेन्दु दोहर रोटी माह?
\v 9 छिह केह्ची अयतालाह मञेयातंईया? केतिंङ छिह दुह ङा हजारो ङा रोटिऊ हिद माह्दा माह दिह कि केह्ची अंञो टोकरिरे उठाकतेंई?
\v 10 माह दुह पी हजारो निह रोटिऊ माह दिह कि केह्ची अंञो टोकरिरे उठाकतेंई?
\v 11 केह्ची छिले मञेचातंई कि केतिंङ रोटिऊ पाठी मकुग पर दिह कि केरे फरीसीऐ सदुकितु मलेडाज़ि ओहई बंङजूंई l
\v 12 दंङ दोतिंङ पता लेहती की दोई रोटिऊ मलेडाज़ि माह पर फरीसीतु ऐ सदुकितु ओहई वंङजिमी कुहते l
\s पतरसो यीशु बी मसीह स्वीकार लहज़ी
\p
\v 13 यीशु केसारियो फिलिप्पी देशंङ अन्जा,दंङ एनो चेलातिंङ रूह्कची लेहती, '' मीह्ची मीहऊ योह बी छिह कुट्रातोर?’’
\v 14 दोची कुह्तोर,'' रेहइचीता यूहन्ना बपतिस्मा रंड्रा कुट्रातोर, रेहइचि एलिय्याह, दंङ रेहइचि यिर्मयाह छिताह भविष्यकंड्रातु बिचंङ इच्चा कुट्रातोर l
\v 15 दोई दोतिंङ कुह्तो,'' केह्ची गिबी छिह कुट्रातंई?’’
\v 16 शमोन पतरसे जबाब रेंई,'' काह षीङी परमेश्वरो योह मसीह शुना l’’
\v 17 येशुजी दोबी जबाब रेंई,''हे शामोन योनो योह काह धन्य शुना;छना कुचे शाहजी ऐ शुहईजी माह पर गिहऊ बाह्जी अरी स्वर्गंङ तोह दिह गप्पा कनिंङ प्रगट लाह्तो l
\v 18 दाह गेहला कनिंङ कुट्रातग कि काह पतरस शुना,दंङ गेह दिह रघटू टोईची कलीसिया बंणापोग,दंङ अधलोको पितंङरे दोऊ टोईची भारी माहशोर l
\v 19 गेह कनिंङ स्वर्गो राजो केईटी रमोग; दंङ केई छिल्ला धरतिंङ छुपोन दु स्वर्गङ छुसोतो;दंङ केई छिल्ला धरतिंङ युह्प्पोंन,स्वर्गङ युह्प्सोतो l’’
\v 20 दंङ दोई चेलातिंङ कुह्तो अतिंङला थकूंईओ कि गेह मसीह शुगा l
\s एनो सिमी बारे यीशु भविश्याबानी
\p
\v 21 दोहथरबे यीशु एनो चेलातिंङ कंड्री लेहती,'' जरूरी तोह कि यरुश्लेमो हका योग दंङ पुरानामीहरे प्रधान याजकरे ऐ पुजारीतु गुडची दुख उठाहपोग सिए योग दंङ तीसरा ध्याडारिंङ षीङे योग l”
\v 22 दिरींङ पतरसे दोबी शता शिलजे त्रटेकचि लेहती,'' हे प्रभु l परमेश्वरे मलोह्तो करंङ अपेहला ध्या मशोहतो l”
\v 23 दोई याह्चे दोऊ हका कुड़ी,'' हे शैताना, गिऊ तुहइसीज़ी ओहई शुचा ईला lकांह गिऊ थल्जी ठोकरो बजाह शॉन; छना कुचे केई परमेश्वरो गप्पा रिंङ माह पर मीह्तु गप्पारिंङ सेहम लगाचातन l
\s यीशुउ थ्लेसी ज़ोइमी मतलब
\p
\v 24 दंङ येशुजी एनो चेलातिंङ कुह्तो अगर अरिआ गिऊ थल अपि तहतंईता एनो इंकार लोह्तो एनो क्रूस कुरचा गिऊ थल शुचे इलांई l
\v 25 छना कुचे अचिला एनो जाहन बचाची जुंबोतो दोई दुह योहमोतो; अची गिऊ थल्जी एनो जाहन रमोतो दोई दुह खोकपोतो l
\v 26 अगर मीह्जी भत्ते संसार खोकपोतो पर एनो जाहनो नुकसान लोह्तो ताह दोऊ छिह फायदा? छिता मीह्जी एनो जाह्नो मुहघे छिह रमोतो l
\v 27 ' मीहऊ योह एनो स्वर्गदूतंङ साते एनो बाहऊ महिमारंङ अपतो, दंङ दोई दोहथर भत्तेतिंङ दोतु काहमोह हिसाबे फल रमोतो l
\v 28 गेह केतंङ हेले कुट्रातग अरि देहर खड़े तोहतोर दोतु बिचंङज़ि रेहइरे ध्या तोहतोर दोची अपेल तचे मीहऊ योह्बी दोऊ राजंङ अपि महतंङमोर अपेल महसिओर l
\c 17
\s यीशु रूपान्तर
\p
\v 1 त्रूई ध्याड़ो थल येशुजी पतरसे याकूब दोऊ न्वा यूहन्ना रंङ साते दोतिंङ एकान्तंङ ईह रंगी गोहऊ टोईची लेंजा शिल्दे l
\v 2 दोहर दोतु तुहइसी दोऊ रूपान्तर शुहते, दोऊ मोहद एकेऊ ठ्रोह चमकेकते दंङ खमजे छंङीऊ ठ्रोह छंङसे शुचे इलदे l
\v 3 दंङ मूसाऐ एलिय्याह दोतंङ साते गप्पा लाह्जी तंङाफातेर l
\p
\v 4 दिरिंङ पतरसे येशुबी कुहते,'' हे प्रभु हेन्दु देहर बंङजी रूठे शोतोl अगर कांह हिटी तोहता गेह देहर षुमु मंडप बणापोगा;इच्चा कांह थल्जी,इच्चा मुसो थल्जी दंङ इच्चा एलिय्याहो थल्जी l
\v 5 दुह अमता कुट्रीऐ लेह्की तोहई ईह छंङसे बदङ दोतो टोईची अच्चा अती,दुह बदङज़ि दिह सग हुन्जिरी;'' दिह गिऊ प्यारे योह शुद्ध अतंङ गेह राजी तोहतोग; दिऊ रेड्रुई l’’
\v 6 चेलारे दिह रेड्रीरंङ मोहदतु भारे द्च्छे इलिरे दंङ महस्से बेई इलिरे l
\v 7 येशुजी कछंङ इलजे दोतिंङ धका रह्न्दो कुह्तो,'' अह्चुंई थबेंई l’’
\v 8 दंङ दोची एनातु टिरारे उठाके खंयातोर दंङ यीशुबे अलावा अरला मातंङातोर l
\p
\v 9 अपेल दोरे गोहऊ दोरची तहकसातेर दोहथर येशुजी आज्ञा रहंदे,'' अपेल तचे मीहऊ योह सिऊ बिचंङज़ि षीङे मेहओतो दोहथर तचे केह्ची छिला तंङातंई अतंङलाह थकूंई l’’
\v 10 दिरिंङ दोऊ चेलाचि दुह रूह्कातोर, दंङ पुजारीचि छिले कुट्रातेर एलिय्योह तुही अपी जरूरी अपी, जरूरी तोह?
\v 11 दोई जबाब रेंई,'' एलिय्याह जरुर अपतो, दंङ भत्ते धिर सुधारेकपोतो l
\v 12 पर गेह केतंङ कुट्रातग कि एलिय्याह अंजी तोहई पर मीहची दुहमासेकातेर; दंङ छना हिटी अती दोरंङ ध्वांए लहतेर दुख उठापोतो l
\v 13 दंङ चेलाजी चेहकातोर कि दोई दोतंङ यूहन्ना बपतिस्मा रंड्रारो पाठी कुट्रा l
\s माजी आत्मा ग्रस्त कटु बी ठीक लहज़ी
\p
\v 14 मांजी आत्मे चुमसी कटु ठीक लेहई
\v 15 अपेल दोरे भीडो कछंङ पिहचातोर ईह मीह दोतु कछंङ अंजा, दंङ घुटानारे टेकेके कुट्री लेहकतो l
\v 16 ' हे प्रभु lगिऊ कटु टोईची दया लोह lछना कुचे दोबी मिर्गी अपा दंङ दोबी मह्स बरदो श्वा,दंङ घड़ी,घड़ी तिरिंङ दच्छे यवा l
\v 17 गेह दोबी जबाब रहंदे,'' हे अविश्वसी ऐ केन्दु भाषी लहजा मीहरे गेह अपेल तचे केतंङ बंङजोग?अपेल तचे केह्तु सेहन लोहग?दोबी देहर गिऊ कछंङ हतांई''
\v 18 दंङ येशुजी मांजी आत्मा त्रटेकातोह दंङ दुह दोऊ दोहरची हुंजा इली, दंङ दुह कटु दोहथर ठीक शुचे इली l
\v 19 दंङ चेलाजी एकानतंङ यीशु कछंङ अंजे कुह्तोर,'' ङेची दुह हुंजे महरथि?’’
\v 20 दोई दोतिंङ कुह्तो,'' केन्दु विश्वासो कमीऊ वजाहज़ि छना कुचे गेह केतंङ हेले कुट्रातग अगर केह्तु विशवास राईऊ सोलदु बराबर ला शुई ता दिह गोह्बी कुचे तरफोंई,'' देहरची तुहरचे दोहर अच्चा इला,'' दंङ दुह अच्चा योतो; दंङ छिल्ला गप्पा केतु थल्जी मशुबिम मशोतो l
\v 21 पर दिह जाति प्रार्थना ऐ व्रत मेह महुंजी l
\s एनो सिमी बारे यीशुउ यह्चा भविश्याबानी
\p
\v 22 अपेल दोरे गलीलंङ तोहइरे दंङ येशुजी दोतंङ कुहते,'' मीहऊ योह मीह्तु गुडरिंङ चुहमसा योतो l
\v 23 दोची सचे चरपोहर, दंङ तीसरा ध्याडा षीङे योतो'' दिरिंङ दोरे मह्स उदास शुइरे l
\s मंदिरों कर
\p
\v 24 अपेल दोरे कफरनूहम पिहचातेर दंङ मंदिरो कर लेहपचाज़ि पतरसो कछंङ अंजे रूह्कातोर,'' छिह कांह गुरुज़ि मंदिरों कर महरड्राआ?’’
\v 25 दोई कुह्तो,'' व़ोई रंड्रा,'' अपेल दु चुन्खा अंजा येशुजी दोऊ रूहचिमबे तुहीऐ दोरंङ कुह्तो,'' हे शमोन केई छिह सोचेकचातन?धरतिऊ रज्जाचि महसुल छिला कर अतु दोरची लेह्पचातोर?एनातु कटुतु दोरचीआ उहइतु दोरची?
\v 26 पतरसे दोबी कुह्तो,'' उहइतु दोरची'' येशुजी दोबी कुह्तो,'' दंङ कटुरे बचेके इलिरे l
\v 27 तंला दिऊ थल्जी कि हेन्जी दोतिंङ ठोकर मराहई केई झीलो कछंङ इलजे जाल केहऊ दंङ अंऊ महच तुही हुंजोतो दू लेहपतु दोऊ आह अलजे कनिंङ इच्चा सिक्का खोकसोतो, दुए गिऊऐ केनो तरफे दोतिंङ रें चरतु l’’
\c 18
\s स्वर्गो राज़ङ मोह्ड़े अरिः?
\p
\v 1 दू मुक्का चेलारे यीशु कछंङ अंजे रूह्कची लेहतिरे,'' स्वर्गो राजंङ मोह्ड़े अरि तोह?’’
\v 2 येशुजी इच्चा कटु बुलाके दोतु बिचंङ खड़े लहरी l
\v 3 दंङ कुह्तो,'' गेह केतंङ हेले क्वातग अपेल तचे केरे यशायाह चोंई कटुतु ठ्रोह मशोंहई केरे स्वर्गो राजंङ पिछे मरफोंई l
\v 4 अचीला दीह कटु ठ्रोह ऐनाबि क्वाचिह लोह्तो, दुह स्वर्गो राजंङ मोह्ड़े शोतो l
\v 5 दंङ अच्चीला गिऊ मिनजी ध्याठ्रो इच्चा कटु ग्रहण लाह दोई गेह ग्रहण लाह l
\s पाप लह्ज़िमी थल परीक्षा
\p
\v 6 ' पर अच्चीला दिह कवाचितु बिचंङ अची गिऊ टोइची विश्वास लाहतोर इच्चा बिला ठोकर रंड्रा दोऊ थल्जी रूठे शुचंङ कि घट्टो मोह्ड़े रघ दोऊ ट्टूरिंङ खाके, दंङ दुह टूगेह समुंद्र्ङ ठुमञे चरचंङ l
\v 7 ठोकरातु थल्जी संसारबि हाय ! ठोकर जरुर लेह्फी; पर दुह मीहबी हाय अतु वजाहजि ठोकर लेह्पाl
\v 8 'अगर कांह गुडची छिता कांह कोन्जे कनिंङ ठोकर खिलाचा, दंङ ट्रीहके छंङे चहरतु टुन्डे ऐ लटटे शुचे जीवनंङ इबी कांह थल्जी दिह्बे रूठे शोतो कि झूठ गुड ऐ कोन्जा रंङ साते काह योहसिमेह मेहरिंङ [नरकंङ ]योन l
\v 9 अगर कांह टिरे कनिंङ ठोकर रंड्रा दंङ दुह हुंजे चरतु; कणे शुचे जीवनंङइबी स्वर्ग इबी कांह थल्जी दिह्बे रूठे शोतो कि झूठ टिरारंङ कांह नरको मेहरिंङ योन l
\s योह्न्षा त्रेईऊँ दृष्टांत
\p
\v 10 ' खांई केह्ची दीरे क्वाचिह्तु बिचंङ अंतिङला कवचि थचेहतुंई;छना कुचे गेह केतंङ कुट्रातग की स्वर्गंङ दोतु दूताहरे गिऊ स्वर्गो बाहऊ मोद हमेशा खंड्रातोर l
\v 11 छना कुचे मीहऊ योह योंहषा दोतिंङ पेट्री अंजी शु l
\v 12 'केह्ची छिह चेह्चातंई कि अगर अरिआ मीहऊ राह त्रैइंरे शुइरे, दंङ दोतु बिचंङज़ि इच्चा योहंषा यवा दंङ दोई पी निजो स्सकू छोडेके दंङ गोह्तु टोइची दुह योहंषा त्रैइं पेट्री मेहओतोआ?
\v 13 दंङ अगर दोई खोकचा गेह केतंङ हेले कुट्रातग दुह दोरे पि निजो स्सकू त्रैइंतु थल्जी अंऊ योहंषा माहतोइरे धोंण राजी मशोह्तो अंञो दिह त्रैइंऊ थल्जी लोह्तो l
\v 14 ध्वाए केह्तु बाहऊ अरी स्वर्गंङ तोह दिह हिटी माह कि दिह कवचि दीतु बिचंङज़ि इच्चा लाह योहसोतो
\s अपराधी तू साते व्यबहार
\p
\v 15 ' अगर कांह नवाजि कांह थल्जी गलती लाहता इला इलजे दोरंङ गप्पा लेह सम्झातु;अगर दोई कांह रेड्राता केई केन्हो न्वा खोकषे केहतन l
\v 16 अगर दोई माह रेड्राता इच्चा दिता झुह्ट मीह केनंङ साते लेन्जा शिला ताकि हर इच्चा गप्पा झुह्ट छिता षुमु गवाहीतु तुहइसी शुह्बी जुंस l
\v 17 अगर दोई दोतु लाह मरेड्रीरी ताह कलीसियो अन्दरेग कुडू अगर दोई कलीसियो लाह मरेड्रीरी दंङ दोबी उई जाति इ कर लेंज़ा ठ्रोह चेह्तु l
\s च्ची ए मोका रंड्री
\p
\v 18 'गेह केतंङ हेल्ले कुट्रातग छिल्ला केची धरतिंङ छुपोंई दुह स्वर्गंङ छुहसोतो दंङ छिल्ला धरतिंङ युहपोंई दुह स्वर्गंङ युहपसोतो l
\v 19 दंङ गेह केतंङ कुट्रातग अगर केह्तु बिचंङज़ि झूठे धरतिंङ छिआ गप्पो थल्जी इच्चा सेहम लेह पेहणी ताह दंङ दुह गिऊ बाहऊ दोरची अरि स्वर्गंङ तोह दोऊ थल्जी शुचे योतो l
\v 20 छना कुचे अंऊर झुह्ट या षुमु गिऊ मिन्जी ठ्रोका शोर, दोहर गेह दोतु बिचंङ शुबी l
\s निर्दयी सेवको दृष्टांत
\p
\v 21 दंङ पतरसे कछंङ अंजे दोबी कुह्डी,'' हे प्रभु अगर गिऊ न्वाजी पाह्प लोहऊआ लाहरीता, दंङ गेह अञो फेरा दोबी माफ लाह्गा?छिह निह्ज फेरा?
\v 22 येशुजी दोबी कुह्तो,'' गेह कनिंङ दिह मकुट्रातग कि निह्ज फेरा पर निह्ज फेरा षुमुनिजो सा गुणा तचे l
\v 23 दिऊ थल्जी स्वर्गो राहज दुह रज्जो ठ्रोह शु अची एनो परगरातु हिसाब लेहपचिम ताहरे l
\v 24 अपेल दोई हिसाब लेह्पची लेहती ताह इच्चा मीह दोऊ तुहइसी अती साहहजार तोंङौ कर्जदार तोहई l
\v 25 पर रंड्रीमी दोई छल्ले माहतरे, दंङ दोऊ मालिके कुह्तो,'' दिह ऐ दिऊ मेचा कटुरे ऐ छिल्ला दिऊ दोऊ भत्ते लंङे चरतुंई दंङ कर्जा चुकाके चरतुंई l
\v 26 दिरिंङ दुह परगरे कोंजंङ दाहचे फ्यग लेह कुड़ी,'' हे स्वामी, धीरज तोह गेह भत्तेदिर चुकाकि चरपोग l
\v 27 दंङ दुह परगरो मालिके दाह लेह दुह छोडेके चहरति, दंङ दोऊ कर्जा लाह माफ लेह केहरी l
\p
\v 28 ' पर अपेल दुह परगर दखतेखा हुन्जिरी ताह दोऊ साथी परगरातु विचंङज़ि इच्चा परगरबि दोहरि अची दोऊ राह [100 ] दिनारो कर्जा ताहरे; दोई दुह चुमञे दोऊ टटू छुंचे कुड़ी,छिला कांह टोईची कंजी तोह रंऊ l’’
\v 29 दिरिंङ दोऊ साथी परगर कोंजंङ दहछे दोरंङ मनाचि लह्ती तोह गेह भत्ते चुकाके चरपोग l
\v 30 दुह महमनेकती दंङ दु शिलजे जेलंङ केह केहरी कि अपेल तचे कंजी महरहऊँ दोथर तचे दोहरे बंङजोतो l
\v 31 दोऊ साथी परगरे दिह शुबे परमा मह्स उदास शुचे इलिरे दंङ इलजे एनातु मलिकाबि भत्ते कंजे रेंईरे l
\v 32 दंङ दोऊ मलिके दुह बुलाके दोबी कुह्तो हे मांजी परगरा केई गेहरंङ विनती लाहतेन दंङ गेह कांह भत्ते कनी माफ़ लेह केतेग l
\v 33 दिऊ थल्जी छना गेह कांह टोइची दाह लाहतेग, ध्वाए कनिंङ केनो साथी परगरो टोइची दाह लह्जी जुंशी माहतोईया?
\v 34 दंङ दोऊ मालिके रोषे दुह दंङ रंड्रातु गुडडीङ केई चरतो कि अपेल तचे दोई भत्ते कंजी मराहोतो दोथर तचे दोतु दोहर बंङजोतो l
\p
\v 35 दिऊ थल्जी केतु बिचंङ ज़ी हर इच्चे अपेल तचे केन्दु न्वाबि माफ मलोहई दंङ गिऊ बाह अरि स्वर्गंङ तोह केतंङ ला ध्वाए लोह्तो l
\c 19
\s तलाको बारे यीशु शिक्षा
\p
\v 1 अपेल येशुजी दिह गप्पारे कुचे दंङ दुह गलिलंङ ज़ी अच्चा इली;दंङ यरदनो नोसी नहुदियो देश अन्दे l
\v 2 दंङ मह्स मीह्तु भीड़ दोऊथल शुचे इली दंङ दोई दोहर दोरे ठीक लहते l
\v 3 दंङ फरिसिजी दोऊ छोत लह्पाचिमी थल्जी दोऊ कछंङ कुट्री लेह्तिरे, '' छिह हर इच्चा गप्पो थल्जी घेंङौ मेचाबि छोड़ेके केहट्री [ केह केहट्री ]ठीक शुदा?
\v 4 दोई जबाब रेंई,'' छिह केह्ची माहपढ़ेकातंईया अच्ची दोरे बढ़ाकते दोई तुही मुखंङ गंहङमी ऐ मेचिमी बढ़ाके कुहते l’’
\v 5 'दिऊ थल्जी मीह एनो याह बाहतंङ शता शुचे एनो मेचारंङ बंङजोतो दंङ दोकु झुल्ला इच्चा फुक शोर?’’
\p
\v 6 दिऊ थल्जी दोरे दाह माह इच्चा फुक शुरे, दिऊ थल्जी अतिंङ परमेश्वरे जोडेकसी तहतो दोतिंङ मीह्ची शता थलांई l
\v 7 दोची दोबी कुह्तोर,'' दंङ मूसाज़ि दिह छिले कुह्षी ताहतो कि त्याग पत्र रंऐ दुह केह केहऊ?’’
\v 8 दोई दोतंङ कुह्तो,'' मूसाज़ि केह्तु सेह्मु रघ शुबीरंङ परमा केतिङ केन्दु मेचा केह केहट्रिमी थल्जी कुह्षी तहरे,पर तुही मुखंङ ध्या माहतोई l
\v 9 दंङ गेह केतंङ क्वातग कि अच्चीला कुक्ह्मो अलावा उहई बजहजि एनो मेचा छोडेके [व्याडा लेह ] ऊहई रंङ ब्याह लाह,दोई ला कुक्ह्म [व्यविचार ]लाह l’
\p
\v 10 चेलाजि दोबी कुह्तोर,'' अगर गहङमिऊ मेचमिरंङ ध्याठ्रोह संबन्ध तोह दंङ ब्याह लाह्जी रूठे माह l’’
\v 11 दोई दोतंङ कुह्तो,'' भत्तेज़ि दिह वचन ग्रहण लेहई माहरची पर दोतिंङे ऐ अतिंङ दिह दान रान्हशी तोई l’’
\v 12 छना कुचे रेहई नफुनस्क ध्या तोह्तोर अरि माह खोकटुङज़ि ऐ ध्याठ्रोह जेह्की तोहतोर,रेहई हिजड़ारि ध्याला तोहतोर, अरि मीह्ची हिजड़ा बणासी तोहतोर lदंङ रेहई हिजड़ारे ध्याठ्रोह तोहतोर अह्ची स्वर्गो राह्जो थल्जी ऐनातिंङ हिजड़ा बणासी तोहतोरl अची दिह ग्रहण लह्जी तहचातंई ग्रहण लाहंई l
\s कटु तिङ आशीर्वाद
\p
\v 13 दंङ मीह्ची कटुरे दोऊ कछंङ हतिरे कि दोई दोतु टोइची गुह्ड केह प्रार्थना लोह्तो,पर चेलाज़ि दोरे त्रटेकतोर l
\v 14 येशुजी कुह्तो,'' कटुतिंङ गिऊ कछंङ अपि रांई, दोतिंङ मना थलांई छना कुचे स्वर्गो राज दीतु ऐ शु l’’
\v 15 दंङ दुह दोतु टोइची गुड केह दोरची अच्चा इली l
\s साहूकार मिह ए अनंत जीवन
\p
\v 16 इच्चा मीह यीशु कछंङ अती दंङ दोरंङ कुड़ी,'' हे गुरु गेह छिह रूठे कहम लहगा कि अनन्तो जीवन खोकपोग?’’ दोई दोरंङ कुह्तो केई गिऊ दोरची रूठे लहजिम थल्जी छिले रूहकचातन?
\v 17 रूठे ता इच्चा ऐ तोह तोला केई जीवनंङ इबिमी ताहतन ता देऊ कुह्षी लोआ लोऊ?’’
\v 18 दोई दोरंङ कुह्तो,'' छिह कुह्षी गप्पारे?येशुजी कुह्तो दीरे कि हत्या थलोऊ, कुकम थलोऊ,चोरी थलोऊ,ह्प्सी गवाही थरांऊ l
\v 19 केनो बाहऐ केनो याहऊ आदर लोहऊ,दंङ केनो पड़ोसितंङ केनो ठ्रोह दाह तोह l
\v 20 दुह छोकरजि कुड़ी,'' दिह भत्ते गप्पारे ता गेह मनेकचातग; द गिऊ अन्दरेग छिह गप्पो कमी तोह?l
\v 21 येशुजी दोरंङ कुह्तो,'' अगर केई सिद् शुबिम ताहतन केनो भत्ते दिर लाहते गरीबातिंङ रेंऐ चरतु दंङ कनिङ स्वर्गंङ धन [ढब्बो ] खोकसोतो;दंङ गिऊ थले शुचे इला l
\v 22 पर दुह छोकप दिह रेड्रीरंङ उदास शुचे अच्चा इली छना कुचे दुह मह्स ढबो घ्राक तोहई l
\p
\v 23 दंङ येशुजी एनो चेलातिंङ कुह्तो,'' गेह केतंङ हेले क्वातग कि ढब्बो घ्राकातु स्वर्गंङ इबी खरे तोह l
\v 24 केतंङ याहचा कुट्रातग कि परमेश्वरो रांजङ ढब्बोघ्राकतु इबिबेह ऊँटो चेपतु मुखंङज़ि हुंजा इबि योह्ची तोह l
\v 25 दिह रेड्री चेलाजि ठट शुचि कुह्तोर,'' दंङ अतु उधहार शुबी तरफोतो?’’
\v 26 येशुजी दोतु हका खंऐ कुह्तो, '' मीह्तु दोरचीता दीह मशोहतो, पर परमेश्वरो दोरची भत्ते दिर शोतो l
\v 27 दिरिंङ पतरसे दोबी कुह्तो,खंणु ङेरे ता भत्तेधिर व्याडालेह कांह थल शुचे इलजी तोह्तोंई,दंङ ङेतिंङ छिह खोकसोतो?
\v 28 येशुजी दोतंङ कुह्तो,'' गेह केतंङ हेले कुट्रातग कि खरकोई संसारंङ अपेल मीहऊ योह एनो महिमो सिहासनंङ बंङाजोतो दंङ केरेला अरी गिऊ थले अंजी तोह्तोंई सनी सिहासनो टोइची बंङजा सनी गोत्रातु इंसाफ लोहंई l’
\v 29 अच्चीला घरबाररे न्वारे छिता,रिहंङरे छिता बाह छिता,याह छिता,कटु पटुरे छिता, रीहरे गिऊ मिन्दु थल्जी केह कह्षी ताहतोर दोबी राह गुणा खोकसोतो, दंङ दुह अनन्त जीवनो हकदार शोतो l
\v 30 पर महसारे अरि तुखा तोहतोर थलखा शोर;दंङ थलखा दोरे तूखा शोर l
\c 20
\s बागों मजदूरों दृष्टांत
\p
\v 1 स्वर्गो राज अरिआ घरबारो घ्राहको ठ्रोह तोह अरि मुहन्जे हुंजा कि एनो दाखो बगीचरिंङ कहम लाहजरि लगापोतो l
\v 2 दोई कम लहज़ातिंङ ध्याड़ी इच्चा दिनारारिंङ लाह्तो दंङ दोरे एनो दाखो बगीचारिंङ चरचातोह l
\v 3 दंङ नीराआ हुंजा दोई बाजारंङ उहई मीहरे बेकरा खड़े तंङातो l
\v 4 दंङ दोतंङ कुह्तो,केरे ला दाखो बगीचंङ इलांई,दंङ छिह शोतो केतिंङ रमोग lदंङ दोरेला इलिरे l
\v 5 दंङ दोई हुंजा नीरो दूसरा ऐ तीसरा पहरारिंङ लाह धयांऐ लहरी l
\v 6 ध्याड़ो इच्चा घंटा केह्षा मुक्काला दोई उहईरेता खड़े तंङातो,''केरे देर नीरा पूरे छिले खड़े तोहई?दोची दोबी कुह्तोर,दिऊ थल्जी कि अच्चीला ङेरे कमारिंङ मलगाकातेर '' l
\v 7 दोई दोतिंङ कुह्तो केरे लाह दाखो बगीचारिंङ इलांई l
\p
\v 8 ञोखोलकी दाखो बगीचो घ्राहके [मलिके]एनो भंडारीबि कुह्तो,'' कहम लहजातिंङ बुलाके थलमुखंङ बे तुहइमुखंङ तचे दोतिंङ ढब्बा [ध्याड़ी ] रें चरतु l’’
\v 9 अपेल दोरे अतिरे ताह इच्चा घंटा केह्षा दोथर लगासी दोतिंङ इच्चा दीनार खोकसिरी l
\v 10 अरि तुही अंजी तोहइरे दोची चेह्कतोर दोतिंङ मह्स खोकसोतो,पर येहतिंङलाह इच्चा ऐ दीनार खोकसोतो l
\v 11 अपेल खोकसा दंङ दोरे घरबारो घ्राकबी कुडकुडाके कुट्री लेह्तिरे l
\v 12 दिरे थलमुखो दोची इच्चा ऐ घंटा कहम लाहतेर,दंङ तांला केई दोरे ङेतु बराबर लेह केहतन,अच्ची नीरा पूहरे कुर उठाकतेर ऐ ऐके सेहन लाहतेर?
\v 13 दोई दोतु बिचंङ इच्चाबि जबाब रेंई, हे मित्रा,गेह करंङ छल्ले अन्याय माहलग lकेईऐ गेरंङ इच्चा दीनार महकुहतेना?
\v 14 छिह कांह तोह उठातु, अच्चा ईला;गिऊ हिटी तोह कि अञो कनिंङ रमोग धोंणे थल्मुखो दोबी ला रमोग l
\v 15 छिह दिह ठीक महदा कि घेंङौ ढब्बो रंङ छनाला लोहग? छिह गिऊ रूठे शुबी केई माजीरंङ खंड्रातन?
\v 16 दीह रीति रंङ अरि थले सी तोहतोर दोरे तुखा शोर; दंङ अरि तुहसी तोहतोर दोरे थलखा शोर l
\s एनो सिमी बारे यीशु आईसंङ भाविश्य्बानी
\p
\v 17 येशुजी यरूशलेम इलदर सनी चेलातिंङ एकांतरिंङ शिलो,दंङ अमरिंङ दोतिंङ कुट्री लेहती l
\v 18 खांई, '' हेनारे यरुशलेमो हका य्व़ातंई;दंङ मीहऊ योह प्रधानयाजक ऐ पुजारितु गूहडीङ चुहमसा योतो,दंङ दोरे साहचिम जोगे ठहरापोर l
\v 19 दंङ दोबी उहई जातितु गूहडीङ रहमोर कि दोची दोऊ ट्ठा लोहऊर कोड़ा बाहपोर,दंङ क्रूसो टोइची चडाहपोर, दंङ षुमु ध्याडारिंङ षीङे योतो l
\s इच्चा याहो विनती
\p
\v 20 अपेहल जब्दीऊ योह्तु याहज़ि एनो योहतंङ साते यीशु कछंङ अंजे प्रणाम लहते दंङ दोऊ दोरची छाह पेट्री लेहती l
\v 21 दोई दोरंङ कुह्तो,''केई छि जुंजातन?’’दोई दोरंङ कुह्तो दिह वचन रंऊ कि गिऊ दिकु झुल्ला योहरे कांह राजरिंङ इच्चा कांह सुचंङ पले इच्चा कांह फुचंङ पले बंङजोतो l
\v 22 येशुजी जबाब रंहदो,'' केह्ची मञेई कि छिह पेट्रातंइया अंऊ कटोरा गेह तुंङमिङ ताहतग छिह केह्ची तुंङमी तरफोंइया? दोची दोबी कुह्तोर,'' तुंङे तरफोंई l’’
\v 23 दोई दोतंङ कुह्तो,'' केह्ची गिऊ कटोराता तुंङमोंई पर घेंङौ सुचंङ ऐ फुचंङ अतिंङ बैठाचि गिऊ कहम मशुद्ध पर अतु थल्जी गिऊ बाहऊ दोरची त्याहार लहसी तोह दोतु ऐ थल्जी शु l’’
\p
\v 24 दिह रेड्रीरंङ साह चेलारे दोकु नवातु थल्जी रोहष लहज़ि लेह्तिरे l
\v 25 येशुजी दोरे कछंङ बुलाके कुड़ी,'' केह्ची ञेईआ उहई जातितु हाकिमजी दोतु टोइची राहज लाहतोर; दंङ अरि मोह्ड़े तोहतोर,दोची दोतु टोइची अधिकार कंड्रातोर l
\v 26 पर केहतु बिचंङ ध्याह मशोतो; पर अरि लाह केहतु विचंङ मोह्ड़े शुबिम ताहतो,दुह केहतु परगर बणेकतुंई;
\v 27 दंङ अरिला केहतु विचंङ प्रधान [मोह्ड़े ] शुबी जुंजा,दुह केहतु दास बणेकतु;
\v 28 छना कि मीहऊ योह;दुह दिऊ थल्जी अंजी मशु कि दोऊ सेवा टहल शुबी जुंस,पर दिऊ थल्जी अंजी शुह कि सेवा टहल लोह्तो,दंङ महसातू घुडाचिम थल्जी एनो जान रमोतो l’’
\s झुह्ट काणे तिङ टिरा रंड्री
\p
\v 29 अपेल दोरे यरीहोज़ि हुंजी लेह्की तोहइरे,दंङ इच्चा मोह्ड़े भीड़ दोतु थले शुचे इली l
\v 30 दंङ झुठ काणे अरि सड़को मुखंङ तोहइरे,दिह रेड्रीरंङ कि यीशु इबी लहकी तोह हउषेके कुडिरे, ''हे प्रभु दाउदो योह ङेतु टोइची दया लोहऊ '' l
\v 31 मीहची दोरे त्रटेकातेर कि चुप्पे शोर;पर दोरे उहई लाह हउषेके कुट्री लेहतिरे, '' हे प्रभु, दाउदो योह ङेतु टोइची दया लोहऊ l’’
\v 32 दंङ येशुजी खड़े शुचे,दोरे बुलाके कुह्तो,'' केहची छिह जुंजातंई कि गेह केहतु थल्जी लोहग?
\v 33 दोची दोबी कुह्तोर,'' हे प्रभु दिह कि ङेतु टिरारे अलसी जुंस l’’
\v 34 येशुजी दाह चेह्के दोतु टिरातिंङ पछ रेंई, दंङ दोरे धोतरे खंड्री लेहतिरे;दंङ दोऊ थल शुचे इलिरे l
\c 21
\s यरूशलेमङ विजय प्रवेश
\p
\v 1 अपेल दोरे यरूशलेम कछंङ पिछातोर दंङ जेतूनो गोह टोइची बेतफगेउ कछंङ अन्दोर,दंङ येशुजी झूठ चेलारे दिह कुचे चरचातो l
\v 2 ' तुहइकी नगरिंङ इलांई lदोहर पिफीरंङ इच्चा करेटी छुसी,दंङ दोरंङ करेटू केतिंङ खोकसोतो दुह युहपचे गिऊ कछंङ लेंजा हतांई l
\v 3 अगर अच्चिया केतंङ छाह कुईताह,दंङ कुंई कि प्रभुबि दिऊ जरूरत तोह,दंङ दोई दुह धोत्तरे चरपोतो l’’
\v 4 दिह दोऊ थल्जी शुत्ते कि अंऊ वचन भविष्यकंडाचि कुह्षी ताहरेर, दुह पुरे शोतो l
\v 5 ' खंणु सिय्योनो मिओ रंङ कूंई, खणु कांह रज्जा कांह कछंङ अपा; दुह नम्र [योंङ ] तोह दंङ दोई टोइची तोह; बताके करेटू टोइची l’’
\p
\v 6 चेलाज़ि इलजे,छना येशुजी दोतंङ कुहते, ध्वाए लाहतोर l
\v 7 दंङ करेटीऐ करेटू ह्न्जे दोतु टोइची एनातु खमजे केहतो,दंङ दुह दोऊ टोइची बंङजा इली l
\v 8 दंङ मह्स मीहची एनातु खमजे अमरिंङ बिछाकातेर, दंङ उहई मीहची बुटो डाडीरे ट्रीहके अमरिंङ बिछाकातेर l
\v 9 अंऊ भीड़ तुही, तुही यवाते ऐ थल, थले अपाते, हउषेके, हउषेके कुट्राते,'' दाउदो योह्बी होशाना धन्य शुह दुह अरि प्रभु मिनजी अपा, सर्गंङ होशाना l’’
\v 10 अपेल दोई यरूशलेमंङ पिछहा,दंङ भत्ते नगरिंङ हलचल शुचे इली,'' दंङ मीहची रूहकची लेह्तिरे,'' दिह अरि शुह?’’
\v 11 मीहची दंङ कुह्तोर,'' दिह गलीलो नासरतो भविष्यकंड्रा यीशु शुह l’’
\s मंदिरङ ज़ि व्यापारी रे हुपी
\p
\v 12 येशुजी परमेश्वरो मंदिरंङ लेन, देन लाहजी लेह्की तोहइरे, हुंजे चरचातो, दंङ सुनारातु पीढ़ी ऐ हका लंङज़ातु चोकी फुचंङ लेह चरचातो;
\v 13 दंङ दोतंङ कुह्तो,'' चेहसी तोह, गिऊ घरबार प्रार्थना लहजिमी ठहारी शोतो; पर केहची दोबी डाकूतू गुफा बणाचातंई ''
\v 14 अपेल काणे ऐ लटटे मंदिरंङ दोऊ कछंङ अन्दोर, दंङ दोई दोरे ठीक लहतो l
\v 15 पर अपेल प्रधान याजकाचिऐ पुजारिचि दुह हेरानिऊ कमारे, अंऊ दोई लाह्सी दंङ कटुतिंङ मंदिरो अन्दरेग,'' दाऊदो योह्बी होशाना'' कुट्री तंङातोर दंङ दोतिंङ मह्स रोष अंजा l’’
\v 16 दंङ दोबी कुट्री लेह्तिरे,'' केई रेड्रातना दिची छिह कुट्रातोरा? येशुजी दोतिंङ कुह्तो,'' व़ोई; छिह केहची दिह पढ़ेकसी महतंईया; कटुतु दोरची ऐ पानुतुंङज़ा कटुतु दोरची केई अपार स्तुति लाहज़ी लाहतेन?
\v 17 दंङ दुह दोतिंङ केहट्रा नगरिऊ धकतेखा बेतनिय्याहो हका अच्चा इली दंङ रात दोहरे कटाकेता l
\s फल मेह अंजीरो बूटह
\p
\v 18 मुंजे अपेल दुह नगरिऊ हका याहचि लेह्की तोई दंङ दोबी योंष लेहका l
\v 19 सडको कछंङ इच्चा अंजीरो बूट तंङज़ीरंङ दुह दोऊ कछंङ इली,दंङ लाहपाखे मेह उहई छल्ले मखोकसिरंङ कुह्तो,'' दिऊ थलबे कनिंङ अपेहलाह फल लेह्की मजुंस lदंङ अंजीर बूट धोत्तर काहरचे इली l
\v 20 दिह खंड्रीरंङ चेलातिंङ हेरानी शुई दंङ दोची कुह्तोर,'' दिह अंजीरो बूट धोत्तर छना काहरचे इली?’’
\v 21 येशुजी दोतिंङ जबाब रेंई,'' गेह केतंङ हेले क्वातग अगर केहची विश्वास तहरीऐ शक मलारिता,दिहऐ मलोहई अंऊ दिह अंजीरो बूटारंङ शुचा,पर दिह गोहबी लाह कोंई कि,'' पोंषा ईला समुन्द्रङ अच्चा ईला,दंङ दिह शुचे योतो l
\v 22 दंङ प्रार्थनारिंङ छिला विश्वासरंङ पेट्रू दुह भत्ते केतिंङ खोकसा योतो l’’
\s यीशुउ अधिकारों टोइची सवाल
\p
\v 23 दुह मंदीरंङ इलजे उपदेश रंड्री लेह्की तोई, दंङ प्रधान याजकीज़ि ऐ मीह्तु सेंहणाज़ि दोऊ कछंङ इलजे रुहकातोर,'' केई दिह अतु अधिकारे लाहतन?कनिंङ दिह अधिकार अची रांषी ताह्तो?’’
\v 24 येशुजी दोबी जबाब रन्दो,'' गेलाह केतु दोरची इच्चा गप्पा रूहकचातग;दुह अगर केहची गिहबी कंडीताह,'' गेहला केतिंङ कंबोग कि दिह कम गेह छिह अधिकारे लाहतग l
\v 25 युह्न्नो बपतिस्मा अंउरचि तोहई?स्वर्गो दोरची आ मीह्तु दोहरची? दंङ दौरे एनातु बिचंङ शासी लेह्तिरे,'' अगर हेन्जी कुणी स्वर्गो दोहरची, दंङ दोई कोतो, केहची दोऊ विश्वास दंङ छिले मलाहतेंई?’’
\v 26 अगर हेन्जी कुणी '' मीह्तु दोरची '' दंङ हेन्दीङ भीड़ो बेहद तोह, छना कुचे दोची भत्तेचि यूहन्नाबि भविष्यकंड्रा मनाकचातोर l’’
\v 27 दंङ दोची येशुबी जबाब रेंईरे,'' ङेची मञेई'' दोई ला दोतंङ कुह्तो,'' गेहला केतिंङ माहकंग कि गेह दिह कम छिह अधिकारे लाहतग l
\s झुहट योह्तु दृष्टांत
\p
\v 28 ' केहची छिह सोचेकचातंई? अरिआ मीहऊ झुह्ट योहरे तोहइरे; दोई मोह्ड़े दोऊ कछंङ इलजे कुह्तो, हे योह तोग दाखो बगीचारिंङ कम लोहऊ' l
\v 29 दोई जबाब रंड्रा गेह मेहग;पर थले पशताहके यवा l
\v 30 दंङ बाहज़ी अईदुह कछंङ इलजे ध्वाए कुट्रा,दोई जबाब रंड्रा, बेईज़ी योग पर मेहली l
\v 31 दिकुतु विचंङ अची बाहऊ इच्छा पुरे लहज़ा?दोची कुह्तोर तुही दोई '' lयेशुजी दोतिंङ कुह्तो,'' गेह केतंङ हेले कुट्रातग कि चुंगी लेहपचारिरे बेशमरि केरेबे तुही परमेश्वरी राजंङ [प्रवेश लोहर ] योंर l
\v 32 छना कुचे यूहन्ना धर्मो अम रंड्रा केहतु कछंङ अन्दे, पर केहची दोऊ टोइची विश्वास मालेहतेंई पर; चुंगी लेहपचाचीऐ लाहतेर; दंङ केरे दिह खंयेला माहपछताकातंई कि दोऊ विश्वास लाहयंग l
\s दुष्ट किसानातू दृष्टांत
\p
\v 33 ' इच्चा अई दृष्टान्त रेड्रूई; इच्चा घरबार घ्राहक तोई, अची दाखो बगीचा लगाकेता दोऊ पिलाह्सी दोई बाड़ा लगाकतो,दंङ दोर रफो कुंडऐ गुम्भट वणाकते . दंङ जिमदारी लहज़ातिंङ दोऊ ठेका रें परदेशो हका अच्चा यवा l
\v 34 अपेल फलो ध्याडा [टाईम ] कछंङ पिछा दंङ दोई एनो परगरा रे दोऊ फसल [फल ] लेहपचिम थल्जी जिम्मेदारातु कछंङ चरचातु चुमञे l
\v 35 पर जिमदाराचि दोऊ परगारारे रेहई तेहङातोर lरेहई सचे चरचातोर,रेहईतिंङ रघटे भाकातोर l
\v 36 दंङ दोई तुहइबे मह्स परगरारे चहरचातो, दंङ दोची दोतिंङ लाह ध्वांए लाहरिरे l
\v 37 आखिरीरिंङ दोई एनो योह दिह चेह्के चरचातो कि दिची गिऊ योहऊ आदर लोहर l
\v 38 पर जिम्मेदाराची योह खंऐ एनातु विचंङ कुह्तोर '' दिह ताह वारिस शुह,अतांई दिह सचे चरपोंई,दंङ दिऊ हिस्सा [मीरास] लेहपचे चरपोंई l
\v 39 दंङ दोची दुह चुमञे दाखो बगीचारिंङज़ी दखतेखा हुंजे सचे चरचातोर l
\v 40 दाह दाखो बगीचो घ्राहक अपतोता जिम्मेदारारंङ साते छिह लोहतो?
\v 41 दोची दोबी कुह्तोर,''दोई दुह माजी मीहरे माजी तरीकारंङ योहपोतो [ खत्म लोह्तो], दंङ दाखो बगीचो ठेका उहई जिम्मेदारातिंङ रमोतो, अची टाईमो टोइची दोबी फल रमोर l’’
\v 42 येशुजी कुह्तो केची छिह पवित्र शास्त्ररंङ दिह माहपढ़ेकातंईया;'अंऊ रघबि राजमिस्रत्रिज़ि येंहंबी लेह केषी ताहरेर दुहऐ कुणीऊ रघ शुचे इली? दिह प्रभु तरफे शुचा,दंङ हेन्दु टिरातिंङ अनोखे तोह l
\p
\v 43 दिऊ थल्जी गेह केतंङ कुट्रातग कि परमेश्वरो राज केहतु दोरची लेहपशे दिह ठ्रोह जातिति अची फल ह्पोतो रेह्षा योतो l
\v 44 अरि दिह रघटू टोइची दफोतो,दुह छटछिट शोतो, दंङ अतु टोइची दुह दफोतो,दुह पीहंऐ चरपोतो l’’
\v 45 प्रधानयाजकऐ फारिसीरे दोऊ दृष्टान्त रेड्रा ञेऐ इलिरे कि दोई दोतु पाठी कुट्री लेहकी तोह l
\v 46 दंङ दोची दुह चुमजी ताहरेर पर मीहतंङ बेऐ इलिरे छना कुचे दोची दोबी भविष्यकंड्रार मनेकचातेर l
\c 22
\s वियाहो धामों दृष्टांत
\p
\v 1 यीशु याहचा दोतंङ दृष्टांतंङ कुट्री लेहती l
\v 2 स्वर्गो राज दुह रज्जो ट्रोह तोह अची एनो योहऊ व्याह लाह l
\v 3 दंङ एनो कहम लहज़ातिंङ चहरचा कि धाम तहकी मितिंङ शाहदेके [बुलाके ] हतांई पर दोरे अपिम माहतारेर l
\v 4 दंङ दोई उहई कहम लहजारे दिह कुचे चहरचातो बुलासी मीहतंङ कूंई;खांई गेह बगत त्याहार लेह केतग,गिऊ बंङऐ टूषी त्रई हवाणारे ट्रीके भत्ते धिर त्याहर तोह व्याहऊ धाम ज़ेई अतांई l
\v 5 पर दोरे गाणी माहकेह अच्चा इलिरे; रेहई एनातु रीहऊ हका,रेहई एनातु बेईपारो हका l
\v 6 उहई मीहची अरी वचेकी तोहइरे दोऊ कहम लहजारे चुमञे दोतु बेजती लेह दोरे सच्चे चहरतिरे l
\v 7 दंङ रज्जाबि रोहष अति दोई एनो फोज [सेना ] दुह हत्यारारे [सचातु ] नाश लाहरी, दंङ दोतु नगरारे रोह्चे केहरी l
\v 8 दंङ दोई एनो परगरातिंङ कहम लाहज़ातंङ कुह्तो 'व्याहऊ धाम त्याहर तोह पर शाहधेकसी दोरे दिऊ जोगे माहतोईरे l
\v 9 दिऊ थल्जी अमरिंङ अञोलाह मीहरे केतिंङ खोकसोर, भत्तेतिंङ व्याहऊ धामो थल्जी [बुलाके] शाहधेके हतांई l
\v 10 दोऊ परगरचि [ कहम लहज़ाचि ] सड़ाकातिंङ इलजे छिह माजी छिः रूठे,अंञो खोकसिरे,भत्ते ठ्रोका लहकिहरिरे; दिह व्याहऊ घरबार प्राहऊणातंङ बिहङे इली l
\p
\v 11 ' दंङ रज्जा प्राहऊणारे खंड्री तोंखा अति ताह दोई दोहर इच्चा मीह तंङरि,अची व्याहऊ खमजे लेहसी माहतहरे l
\v 12 दोई दुह रूह्कातो हे मित्रा कांह खमजेरे लेहके मेह देर छिले अन्दन? दोऊ मोद बन्द शुचे इलि l
\v 13 दंङ रज्जाज़ि परगरातिंङ कुह्तो,'' दिऊ रंहङ कोंजारि छुहचे धकते हंञारंङ केह केहई दोहर क्रपिऐ छ्वा रूहकचि शोतो l
\v 14 छना कुचे बुलासी [ शाहधेकसी ] ताह मह्स तोहतोर पर अंङषी थोड़े तोहतोर l
\s केसर बी कर रंड्री
\p
\v 15 दंङ फिरिसिजी इलजे एनातु बिचंङ विचार लहरिरे कि दोबी छना गप्पारिंङ फसापोंई l
\v 16 दंङ दोची एनातु चेलारि हेरोपितंङ साते दोऊ कछंङ दिह कुट्री चहचातोर,'' हे गुरु, ङेची ञेई कांह सच्चा शुना दंङ अतुलाह गांणी माहकेट्रातन l
\v 17 दिऊ थल्जी ङेतिंङ कंडू केई छिह सोचेकचातन?केसराबि कर रंड्रीठीक शुदा मशूद l
\v 18 येशुजी दोतु मांजी गुण खंऐ कुह्तो, हे धोखेबाजारे गिह्बी छिले परखेकचातंई?
\v 19 कर रंड्रीमी सिक्का गिहबी कंडूई'' lदंङ दोरे दोऊ कछंङ इच्चा दीनार लेहन्जा हितिरे l
\v 20 दोई दोतंङ रूहकती,'' दिह छापाऐ मिन अतु शुह?’’
\v 21 दोची दोबी कुह्तोर''केसरो'' दंङ दोई दोतिंङ कुह्तो,'' अंऊ धिर केसरो तोह दुह केसराबि रांई l’’
\v 22 दिह थशे दोरे ठट शुइरे,दंङ दुह केह अच्चा इलिरे l
\s यह्चा श्रीङमी ए ब्याह
\p
\v 23 दोहथिङे सदुकिरे अची कुट्रातोर कि सिऊ दोतु पुनरुतथान तोदे माह, दोऊ कछंङ अतिरे दोबी रूहकची लेह्तिरे l
\v 24 ' हे गुरु,मूसाजी कुहते अगर अरीआ मीह कटुतु मुतंङग सीए इली ताह,दंङ दोऊ नवाजि दोऊ मेचारंङ व्याह लेह एनो न्वाऊ थल्जी खानदान बढ़ाकपोतो l
\v 25 दंङ ङेतू दोर निज न्वारे तोर; तुई मुक्खो दु व्याह लेह सीए इली .दंङ कटुरे माहषुबी रंङ एनो मेचमि एनो न्वाबी केची केडी l
\v 26 ध्वाए दूसरा ऐ तीसराज़ि लाहरिरे निह्ज दोरंङ तचे ध्याए शुई;भत्ते थल दू मेचमिला सिए इली l
\v 27 दंङ षीङहमी दोथर दुह अतु मेचमि शोतो?
\v 28 छना कुची दुह भत्ते दू मेचा शुचे इलजी तोई l’’
\v 29 येशुजी दोतिंङ जबाब रेंई,'' केची पवित्र शास्त्र ऐ परमेश्वरो सामर्थ मञेई; दिऊ थल्जी भुलेकारिंङ तोतोंई l
\v 30 छना कुचे षीङमी रंङ दोची माह व्याह लोहर माह व्याहरि योर पर स्वर्गंङ परमेश्वरो दूतो ठ्रोह शोर l
\v 31 पर सी दोतु षीङमी पाठी छिह केची वचन मापढेकातंईया अंऊ परमेश्वरे केतंङ कुहते:
\v 32 गेह अब्राहमो परमेश्वर ऐ इसहाकओ परमेश्वर,ऐ याकूबो परमेश्वर शुगा' दुह सी दोतु मशुद्ध पर षीङही दोतु परमेश्वर शु l’’
\v 33 दिह रेड्रीरंङ मीहरे दोऊ उपदेश थाशे ठट शुचे इलिरे l
\s भ्हते बे मोह्ड़े आज्ञा
\p
\v 34 अपेल फरिसिज़ी थशातोर कि येशुजी सदुकितु आह बन्द लेह केतो दंङ दोरे ठ्रोका शुईरे l
\v 35 दोतंङ विचंङ इच्चा व्यवस्था रंड्राडऐ दोऊ छोत लेहपचिमी थल्जी दोबी रूह्कातो l
\v 36 ' हे गुरु, व्यवस्थारिंङ अंऊसग आज्ञा मोडे तोह? ''
\v 37 दोई दोतिंङ कुह्तो,'' केई परमेश्वर केनो प्रभु रंङ केनो भत्ते सेहमे ऐ भत्ते प्राण [जाहने ] केनो भत्ते दिमागरंङ साते दाह तोह l
\v 38 मोडे ऐ खास आज्ञा ता दिह ऐ तोह l
\v 39 दोऊ ठ्रोह दूसरा दिह तो की, कि केई केनो पड़ोसीतंङ केनो ठ्रोह दाह तोह l
\v 40 दिह ऐ झुट आज्ञा रे भत्ते व्यवस्था ऐ भविष्य कंड्रातु आधार शुह l
\s मसीह अतु योह शु?
\p
\v 41 अपेल फरिसीज़ि ठ्रोका तोईरे,दंङ येशुजी दोहरे रूह्कातो,
\v 42 ' मसीह ऊ पाठी केची छिह सोचेकाचतंई? दु अतु योह शु? '' दोची दोबी कुह्तोर, '' दाऊदो '' l
\v 43 दोई दोरे रूहकातो,'' दंङ दाउद आत्मारिंङ शुचे दोबी प्रभु छिले कुट्रा?
\v 44 प्रभु जी' गिऊ प्रभुरंङ कुट्रा गिऊ शुचंङ पले बंङजू अपेल तचे गेह कांह बैरीतिंङ कांह कोन्जो पोंईङग लेह मकेग?
\v 45 भला अगर दाऊदे ऐ दोबी प्रभु कुट्रा दंङ दु दोऊ योह छना शुई?’’
\v 46 दोऊ जबाबरिंङ अच्चीला इच्चा लाह गप्पा कुट्री माहरतिरेlदोहथर बे अतिंङ ला याहचा दोरंङ छा रूहकचिम यहोऊ मशुई l
\c 23
\s शास्त्री ए फरीसी तंङ साते साबधान
\p
\v 1 दंङ येशुजी भीड़ ऐ एनो चेलातिंङ कुहते, l
\v 2 ' शास्त्री ऐ फरिसीरे ऐ मुसाओ गद्दी टोइची बंङजातोर; l
\v 3 दिऊ थल्जी दोची केतंङ छिले कुड़ीरे दु लांहई ऐ मनेकतोंई, पर दोतु ठ्रोह कम थलांई; छारिंङ कुचे दोची कुट्रातोर पर लाहतोरे माह l
\v 4 दोची इच्चा दिह ठ्रोह लीऐ कुर अंऊ उठाठीम खरे तोह, छुचे दोबी मीह्तु थाकारिंङ केह्चातोर; पर एनाची दोबी ब्रेमजेला फुंची मजुंसतोर l
\v 5 दोची एनातु भत्ते कमारे मीहतिंङ कंड्रीम थल्जी लाहतोर; दोची एनातु जंतर बिलेगदो दंङ एनातु खमजेतु गिनती बढ़ाकातोर l
\v 6 बगत जतारे भत्ते बे खेका ठाहरी, मीह्तु बिचंङ भत्तेबे खैका ठाहरी, l
\v 7 अमरिंङ नमस्कार दंङ मीह्तु विचंङ गुरु कुट्री दोतिंङ रूठे चेहसी l
\v 8 पर केरे गुरु थशुंई, छना कुचे केतु इच्चे गुरु तोह, केरे भत्ते न्वारे शुंई l
\v 9 धरतींतिंङ अतिला केन्दु बाह थाकुंई, छना कुचे केतु इच्चा ऐ बाह तोह, अरि स्वर्गंङ तोह l
\v 10 दंङ स्वामी लाह थाशुंई, छना कुचे केतु इच्चा स्वामी तोह मतलब मसीह l
\v 11 अरि केतु विचंङ मोड़े तोह, दुह केतु सेवा लहज़ा बढ़ेकतूंई l
\v 12 अच्चीला एनाबी मोडे लोहतो, दुह कवचि शुचे योतो; दंङ अच्चिला ऐनाबि कवचि लोलोहतो दुह मोह्ड़े शुचे योतो
\s शास्त्री ए फरीसी तू ढ़ोंगो भत्सना
\p
\v 13 ' हे धोखा रंड्रा शास्त्री ऐ फारिसिरे,केतु टोइची हाय l केहची मीह्तु थल्जी स्वर्गो राजंङ इबिमी अम बन्द लाहतंई,माह ता केनारे दोर यवातंई माह दोर इल्जातिंङ इबी रंड्रातंई l
\v 14 [ हे धोखा रंड्रा शास्त्री ऐ फारिसिरे केतु टोइची हाय lकेहची केहची रेंई मेचमितु घरबार जें चरचातंई दंङ कंड्रीमी थल्जी मह्स प्रार्थना रिंङ बंङजातांई; दिह लहजी केती महस सज़ा खोकसोतो ]
\v 15 ' हे धोखा रंड्रा शास्त्री ऐ फारिसिरे केतु टोइची हाय lकेरे इच्चा मीहबी केन्दंङ साते अपिमी भत्ते ठाहरिंङ यवातंई, अपेल दुह केतंङ साते अच्चा अपा दंङ दोबी केनाबे दुगुना नरको जोगे बंणा केट्रातंई l
\p
\v 16 ' हे काणे अगुवारे, केतु टोइची हाय lअची कुट्रातंई कि अगर अचिया मंदिरों कसम लहरी ता दुह कसमरंङ छुहसा योतो l
\v 17 हे बेबकुफहारे, काणारे, अरि मोह्ड़े शुह; जंङ आ दुह मंदिर अतु जंङ पवित्र शवा?
\v 18 दंङ कुट्रातंई कि अचिया बेदीऊ कसम लहरी ताह छले माह, पर अंऊ भेंट दोऊ टोइची तोह, अगर अचिया दोऊ कसम ज़हरी ता दोरंङ छुहसा योतो l
\v 19 हे काणे मीहरे, अरि मोह्ड़े तोह; भेंट आ बेदी अतु दोहरची भेंट पवित्र शुवा?
\v 20 दिऊ थल्जी अची बेदीऊ कसम लाह, दोई दोऊ ऐ छिला दोऊ टोइची तोह दोउला कसम लाह l
\v 21 अची मन्दिरों कसम लाह, दोई दोऊ ऐ दोर वंङाज़ातु लाह कसम जोंआ l
\v 22 अची सर्गो कसम जोंआ, दोई परमेश्वरो सिहासन ऐ दोऊ टोइची वंङाज़ाहडो लाह कसम जोंआ l
\v 23 ' हे धोखा रंड्रा शास्त्री ऐ फारिसिरे, केतु टोइची हाय lकेहची पुदीना सोंप ऐ जीरो दशमंश ता रंड्रातंई, पर केहची व्यवस्थो असली गप्पातु यानि इंसान, दाहऐ विश्वास छोड़ेके केहषी ताहतंई; जुंशी तोई कि दिरेला लोहआ लाहयंङ दंङ दोरेला व्याडा माहलायाहङ l
\v 24 हे काणे अगुवारे, केहची मच्छर ता छिङज़तांई पर ऊँट चंङे चरचाहतंई l
\p
\v 25 ' हे धोखा रंड्रा शास्त्री ऐ फारिसिरे केतु टोइची हाय lधकते,धकते ता चिऊताई पर तोंङसी हंञाहर ऐ मछुक्सिज़ी पिङषी तोतोर l
\v 26 हे काणे फरिसी तुई कोलि ऐ पैतडा तोंङसिज़ी दुह धकतेज़ लाह साफ़ शोतो l
\v 27 ' हे धोखा रंड्रा शास्त्री ऐ फारिसिरे केतु टोइची हाय lकेरे चुना लहसी कब्र ठ्रोह शुंई अंऊ धखतेज़ी ता सलठे तांङफ़ी पर तोंङसी सी दोतु रूहसपारे भत्ते पाठी गंदगी पिङषी तोह l
\v 28 ध्याए केरे लाह धखतेज़ी मीहतिंङ धर्मी तंङाफातंई, पर तोंङसी कपट ऐ, आधर्म ऐ पिङषी तोहतोंई l
\s शास्त्री ए फरीसीतू टोइची दण्डो भविष्यबानी
\p
\v 29 हे धोखा रंड्रा शास्त्री ऐ फारिसिरे केतु टोइची हाय lकेहची भविष्य कंड्रातु कब्र्रारे सोह्ठेकचतंई दंङ धर्मीतु कब्र्रारे बणाट्रातंई,
\v 30 दंङ कुट्रातंई, ' अगर ङेरे हेन्दु बाह दागुतु मुक्का शुचंङ ता भविष्यकंड्रातु हत्यारिंङ दोतु साथी मशुचंङ ' l
\v 31 दि कुचे केहची केहन्जी ऐ गवाही रंड्रातंई कि केरे भविष्यकंड्रातु हत्यालह्ज़ारेतु कटुरे शुंई l
\v 32 दाह केहची केन्दु बाह दागु तु पापो घड़ा रूठे पिहङे चहरतुंई l
\v 33 हे ओमड्रारे, हे केतरो कटुरे,केरे नरको सज़ारंङ छना बचेकपोंई? l
\v 34 दिऊ थल्जी खणुई, गेह केहतु कछंङ भविष्यकंड्रारे ञेचारे शास्त्रिरे चहरचातग; दंङ दोतु विचंङज़ि केहचि रेहइरे सचे चहरपोंई ऐ '' क्रूसङ चढ़ाहपोंई रेहईतिंङ केहन्दु मन्दिरंङ माहपोंई दंङ ईह नगरिंङ हुंबोई l
\v 35 दिऊ थल्जी धर्मी ह्बीलो दोरची बे तीखियाहो मांह जकरयाह तचे अतिंङ केहची मंदिरऐ बेदिऊ बिचंङ सचातंई अञोलाह धर्मीतु शुहई धरतिरिंङ ब्हेकी तोह दुह भत्ते केहतु पुंजंङ अपतो l
\v 36 गेह केतंङ हेले कुट्रातग दिह भत्ते हेदेक कीह मीहतिंङ अपतो l
\s यरुश्लेमो थ्ल्ज़ी क्रपी
\p
\v 37 ' हे यरूशलेम, हे यरूशलेम lकेई भविष्यकणड्रारे सचे चरचातंन दंङ अरि कांह कछंङ चहरफ़ि तोहइरे, दोतु टोइची रघटे थाहचातन lअञोऐ फेरा, गेह चेहतिगा कि छना कुहकड़ी एनो कटुरे पाखो पोयंग ठ्रोहका लाह ध्वांए गेह लाह कांह कटुरे ठ्रोहका लोहग, पर केहचि महुजंज़ातंई l
\v 38 खांई केहतु घरबाररे केहतु थल्जी उजाड़ केह्षा यवा l
\v 39 छना कुचे गेह केतंङ कुट्रातग दिऊ थल्जी अपेल तचे केहची माहकोंई, '' धन्य शुह दुह अरि प्रभु मिन्जी अपाह दोथर तचे केहचि गेह यहचा मखोयोंई l’’
\c 24
\s मंदिरों विनाशो बारे भविष्यबानी
\p
\v 1 अपेल यीशु मन्दिरंङ हुंजा इबि लेह्की तोई, दंङ दोऊ चेलारे दोबी मंदिरो वणासी कंड्रीमी थल्जी दोऊ कछंङ अतिरे l
\v 2 दोई दोतंङ कुड़ी, '' केहची दिह भत्ते खंड्रातंई माह lगेह केतंङ हेले कुट्रातग देहर इच्चा रघटू टोइची रघ लाह माहकेषोतो अरि ठ्रवालशे मेहओतो l’’
\s संकट ए क्लेश
\p
\v 3 अपेल दुह जेतूनो गोह टोइची तोई, दंङ चेलाचि एकान्त दोउ कछंङ अंजे दोबी कुह्तोर, '' ङेतिंङ कंडू कि दि गप्पारे अपेल शोर?कांह अपिमी ऐ संसारो अंतओ छिह निशानी शोतो? l
\v 4 येशुजी दोतिंङ जबाब रेंई, '' सोठेहकचा तोंहई अचिया केरे भरमासी मजुंस, l
\v 5 छना कुचे मह्स ध्या ठ्रोह शोर अची गिऊ मिन्जी अंजी कोर, 'गेह मसीह शुगा' दंङ महसातिंङ भरमापोर l
\v 6 केहची लड़ाई ऐ लड़ाई तु, गप्पारे थापोंई दंङ बेई थाह छना कुचे दिह जरुर शोतो पर दोथर अंत मशोतो l
\v 7 छना कुचे जातिऊ टोइची जातिऐ राज्यो टोइची राज्य चढाई लोह्तो दंङ ठारि, ठारि रिंङ शुकारा योह्तो ऐ भुयांल अपोतो l
\v 8 दिह भत्ते गप्पारे तकलीफो शुरुआत शोतो l
\v 9 दंङ दोची बरदो रंड्रीमि थल्जी केरे चुम्होर दंङ केरे सचे केहओर, दंङ गिऊ मिनदुवजाहज़ि भत्ते जातिऊ मीहचि केतंङ दुशमानी लोहर l
\v 10 दंङ महसाज़ि ठोकर ज़ोर इबि अयदिबी चुमज़ि लोहर, दंङ एनातु बिचंङ बैर तोहर l
\v 11 मह्स हप्सी भविष्यकंड्रारे खड़े शुचे योर दंङ महसातिंङ भरमापोर l
\v 12 अधर्म बढेकपरिंङ महसतु दाह सिहऐ योतो l
\v 13 पर अची थलमुखंङ तचे चाहसा वंङजोतो दोऊऐ उधार शोतो l
\v 14 दंङ राहजो दिह सुसमाचारो भत्ते संसारंङ प्रचार शोतो कि भत्ते जातितिंङ गवाही शुबे दोथर अंत पिछे योतो l
\s महासंकटो शुरुआत
\p
\v 15 दोऊ थल्जी अपेल केहची दुह उजाड़केचा झंखंज़ि चीजो अतु पाठी दानियेल भविष्यकंड्राऐ कुहषी ताहरे, पवित्र ठारिंङ खड़े शुचि खमोंई [ अची पढ़ेकपोंई, दोची समझेकतोंई ]l’’
\v 16 दंङ दोरे अरि यहूदियारिंङ तोहतोंई गोह हका अच्चा इलांई l
\v 17 अरि लंङदिङ तोहतोंई दुह एनो घरबारंङज़ि समान हुंबी थेलांई; l
\v 18 दंङ अरि रीहरिंङ तोहतोंई, दोरे एनातु खमजे हफ़ी थेलांई l
\p
\v 19 दुह ध्याडारिंङ अरि खोकटुङऐ, पानू रंड्रा मेचिमी शोर दोतु थल्जी हाय l हाय l
\v 20 प्रार्थना लोहआ लांई कि केतिंङ सोहईरिंङ या सब्तो ध्याडारिंङ पोकफि मजुंस l
\v 21 छना कुचे दोथर दिठ्रो भारी मुसीबत [कलेश ] अपतो, छना ठ्रोह संसारो शुरूबे तोग ता शुचि तोह माह अपेला शोतो l
\v 22 अगर दोरे ध्याडारे घटाशी मशुहचंङ दंङ अरि लाह जीव मवचेकाकिंङ, पर चुनेकसी दोतु वजाहज़ि दुह ध्याहडारे घटेकपोर l
\v 23 दू मुक्का अचिआ केतिंङ कुईताह, ' खांई मसीह देहर तोह l छिता' दोहर तोह' दंङ विश्वास थलांई l
\p
\v 24 चना कुचे हप्सी भविष्यकंड्रारे ऐ, हप्सी मसीह खड़े शुचे योंर, दंङ मोह्ड़े निशानी ऐ, अनोखे कहम कम्बोर कि शुरि ताह चुनेकसी दोतिंङ लाह भरमाके चरपोहर l
\v 25 खांई गेह तुहीए केतिंङ भत्ते दिर कुचे केहषी ताहतग l
\v 26 दिऊ थल्जी अगर दोची केतंङ कुडिरे, 'खांई दुह बंणङ तोह' दंङ दखतेखा, हुंजा थेलांई; खांई दुह कोठरिऊ अन्दरेग तोह, दंङ विश्वास थलांई l
\v 27 छना बिजली पूर्वङज़ि हुंजे पशिचम तचे चमेकपी, ध्वाए मीहऊ अपीलाह शोतो l
\v 28 अंऊर शाऊ लोथडारे शोर दोहरे ग्रिहजारे ठ्रोका शोर l
\s मिहू योहो यह्चा अपि
\p
\v 29 दुह मुक्को कलेशो थल एके हञार शुचे योतो, दंङ लचाड प्रागे लाह अच्चा योतो, कररे सरगंङज़ि दाहछे योर दंङ सर्गो शक्ति तुरफी लहज़ा योतो l
\v 30 दंङ मीहऊ योहऊ निशानी सर्गङ तंङफोतो धरतिऊ भत्ते खानदानी मीहचि एनातु कांह रटेकपोहर; दंङ मीहऊ योहबी मोह्ड़े सामर्थ ऐ ठाटबाठरंङ सर्गो बदडातु टोइची अपी तंङफोर l
\v 31 दोई तुरहीऊ जोहरे सगतंङ एनो दुतारे चहरपोतो, दंङ दोरे सर्गो इच्चा कुणीङज़ि अई कुणी तचे पीहला कुणीङज़ि दोऊ चुनेकसी दोरे ठ्रोका लोहउर l
\s अन्ज़ीरो बुटो दृष्टांत
\p
\v 32 ' अंजीरो बूटो दोहरचि दिह दृष्टान्त शिखेकतुंई अपेल दोऊ डाडी लोम, लोम शुबी दंङ लपते हुंजी चुहकसी, दंङ केहचि ञेऐ केहट्री कि सोलदु ध्याडा पिछे अंजा l
\v 33 ध्याए केहची अपेल दिह गप्पारे खमोंई, दंङ ञेऐ केंहई कि दुह कछंङ तोह बल्कि पिताङरिंङ ऐ तोह l
\v 34 गेह केतंङ हेले कुट्रातग अपेल तचे दिह गप्पारे पूरे मशोहर दोहथर तचे दिह पीढ़ीऊ अंत मशुह l
\v 35 सर्गे धरती योहसा योर पर गिऊ गप्पारे अपेहला मटलेकपोर l
\s चेखी बंगजू
\p
\v 36 ' दोहतिंङ ऐ दु घड़ीऊ पाठे अच्चीला मञेऊ माह स्वर्ग दूताज़ि, माह योहजी, पर इच्चा बाहज़ी l
\v 37 छना नूहओ ध्याडारि तोहइरे, ध्वाए मीहऊ योहऊ अपिला शोतो l
\v 38 छना कुचे छना तिऊ प्रलेऊ तुही कि ध्याडाङ अंऊ ध्याडा तचे नूह जहाजंङ मचहढेकाते, दोहतिंङ तचे मीहचि जोआतेर तुंङमातेर, दोतु विचंङ व्याहरे शवातेहर l
\v 39 दंङ तिऊ प्रलेऊ अंजे दोरे लेंजा महशिलु दोथर तचे, दोतिंङ छले शुंङसी माहदी; ध्वाए मीहऊ योहऊ अपिलाह शोतो l
\v 40 दुह मुक्का झुटाकु रीहरिंङ खड़े शोर, इच्चाबि लहपशे अईदू केह्षा योतो l
\v 41 झुह्ट मेचामिकु घटट पिहट्री शोर, इच्चा लेहपशे अईदू केह्षा योतो l
\v 42 दिऊ थल्जी चेहके तोंई, छना कुचे केहचि मञेई कि केहतु प्रभु अपेल अपोतो l
\v 43 पर दिह ञेऐ केहई कि अगर घरबारो घ्राकबि पता शुई कि चोहर अपेल अपिमी तोह, दंङ दुह चेहके वंङजोतो दंङ एनो घरबारंङ चोरी शुबी माहरेंईकाह l
\v 44 दिऊ थल्जी केरे लाह त्याहर तोंई, छना कुचे अंऊ घड़ीऊ पाठी केहचि सोचेकसि, दुहऐ घड़ी मीहऊ योह अच्चा अपोतो l
\s विश्वास जोगे दास ए माज़ी दास
\p
\v 45 ' दिऊ थल्जी दुह विश्वासों जोगे ऐ समझकार परगर अरि शुह, अतिंङ दोऊ मालिके एनो नोकर चाकरातु टोइची मोह्ड़े लेह केते कि दोतिंङ बगतो घड़ीरिंङ बगत रमोतो?
\v 46 धन्य शुह दुह परगर अतिंङ दोऊ मालिक अंजे ध्याए लेह तंङफोतो l
\v 47 गेह केतंङ हेले कुट्रातग दोई दुह एनो भत्ते धिरो अधिकारी लोह्तो l
\v 48 पर अगर दुह माजी परगरे चेहपोतो कि गिऊ मालिको अपिमी अईता ध्याडा तोह [देरी तोह ] l
\v 49 दंङ एनो साथी परगरातिंङ तेहङमोतो, दंङ तुंङज़ातंङ जोओतो तुंङमोतो l
\v 50 दंङ दुह परगरो मालिक ध्याठ्रोह ध्यारिंङ अपोतो, अपेल दुह दोऊ थल्जी रूहमज़ा मशोतो, दंङ ध्याठ्रोह घड़ी अतु पाठी दोई मञेउतु l
\v 51 दंङ दोई दोबी मह्स ताड़ना रमोतो दंङ दोऊ हिस्सा धोखा रंड्रातिंङ ठहरापोतो; दोहर क्रपिए छ्वा रूहकचि शोतो l
\c 25
\s सा कुवारी तू दृष्टांत
\p
\v 1 ' स्वर्गो राहज दुह सा व्याहमहलाहसितु ठ्रोह शोतो अरि हल्डारे [ मशाल ] कुरचा व्याहरंङ इलिरे l
\v 2 दोतु बिचंङज़ि ङा बेबकुफ़, ङा समझकार मेचा तोहइरे l
\v 3 मञेचाज़ि [ बेबकुफ़ज़ि ] हल्डारे ताह कुरतिरे, पर एनातंङ साते तेल मशिहलिरे; l
\v 4 पर ञेचा दोची ह्ल्डारंङ कुपिऊ अन्दरेग तेहलला पिहङे शिलिरे l
\v 5 अपेल व्याहऊ अपिमी झाडा शुईता दोरे भत्ते डूलेकचि लेहतिरे दंङ ईमारिंनङ अच्चा इलिरे l
\v 6 अहधा राहतंङ हल्ला शुई; खांई व्याहऊ अपि लेह्की तोह दंङ दोरंङ दोहई जोंई l
\v 7 दंङ दोरे भत्ते व्याहऊ रिरे एनातु ह्ल्डारे ठीक लहाज़ी लहथिरे l
\v 8 दंङ मञेचा दोची ञेचादोतंङ कुह्तोर, केन्दु तेलाङज़ि फ़ोआ ङेतिङला रांई, छना कुचे ङेतु हल्डा सिई लेह्की तोह l
\v 9 दंङ ञेचा दोची जबाब रेंईरे, दिह केतु ऐ ङेतू थल्जी पुरे मशोतो; रूठे शोतो केहची केन्दु थल्जी लंङजा दोतु दोहरची केनातु थल्जी चुमञे लेंजा हतांई l
\v 10 अपेल दोरे चुमज़ी य्वातेर दंङ व्याहऊ पिछे इली, दंङ अरि त्याहरे तोहइरे,दोरे दोरंङ साते व्याहऊ घरबारंङ अच्चा इलिरे दंङ पितंङ बन्द शुचे इली l
\v 11 दोऊ थल ऊई दोरे व्याहउथिररे अंजे कुट्री लेहतिरे, हे स्वामी, हे स्वामी ङेतु थल्जी पितंङ 'अलु l’
\v 12 दोई जबाब रेंई, गेह केतंङ हेले कुट्रातग, गेह केरे मसेहखा l
\v 13 दिऊ थल्जी चेहके तोंई, छना कुचे केहचि माह दुह ध्याडा ञेई, माह दुह घड़ी बी l
\s ढवातू दृष्टांत
\p
\v 14 ' छना कुचे दिह दुह मीहऊ ठ्रोह दशा शुह अची परदेशंङ इलदर एनो परगरारे [दासारे] बुलाके एनो टगा ढबा दोतु हका रें चहरतो l
\v 15 दोई इपिबी ङा तोड़ा, अई दोबी झूठ ऐ थल मुखो दोबी इच्चा; यानि हर इच्चाबि दोतु लच्छणो हिसाबे रहांदो, दंङ परदेशो हका अच्चा इली l
\v 16 दंङ अतिंङ ङा तोड़ा खोकसिले दोई धोतरे इलजे दोतु लेन, देन लहे उहई ङा तोड़ा कमाकतो l
\v 17 ध्याए अची झुह्ट खोकशते दोईला झुह्ट उहई कमाकतो l
\v 18 पर अची इच्चा खोकशते, दोई षोह ख्रलजतो दंङ एनो मालिको [स्वामिऊ ] ढबा प्याके केहतो l
\p
\v 19 ' मह्स ध्याड़ो थल दुह परगरातू स्वामी अंजे दोतु दोरची हिसाब लेहपचि लेहती l
\v 20 अतिंङ ङा तोड़ा खोकसते, दोई ङा तोड़ा उहई हुंजे कुड़ी, हे स्वामी, केई गिभी ङा तोड़ा रनदेहन, खणु गेह ङा तोड़ा उहई कमाकातग l
\v 21 दोऊ स्वामीज़ि दोबी कुह्तो, ' धन्य शुना हे रूठे ऐ विश्वासों जोगे परगरा कांह थोड़ेरिंङ विश्वास जोगे बंङजिना; गेह कनिंङ मह्स धिरो अधिकारी लेह केओग lकेनो स्वामिऊ ख़ुशीरिंङ शामिल शुह l
\v 22 ' दंङ अची झूठ तोड़ा खोकसी ताहरे दोईला अंजे कुह्तो, '' हे स्वामी, केई गिभी झूठ तोड़ा रन्देन, खंणु गेह झूठ उहई तोड़ारे कमाकातग l
\v 23 दोऊ स्वामीज़ि दोबीकुह्तो, 'धन्य, हे रूठे ऐ विश्वासों जोगे परगरा काह थोड़ेरिंङ विश्वासों जोगे वंङ जिना; गेह कनिंङ मह्सधिरातु अधिकारी वणापोग केनो स्वामिऊ ख़ुशीरिंङ शामिल शुह l
\p
\v 24 ' दंङ अची इच्चा तोड़ा खोकसी ताहरे, दोई अंजे कुह्तो, 'हे स्वामी, गेह कांह ञेऐ केहतेग कि कांह इच्चा सख्त मीह शुना; केई अंऊर माहऐचातन दोहरला ट्रीहकट्री दंङ अंऊर माहछंङज़ातन दोहरचिला ठ्रोका लाहतन l
\v 25 दिऊ थल्जी गेह बंऐ इलिगा दंङ इलजे कांह तोड़ा षोहरिंङ प्याके केहतेग l खंणु अंऊ कांह तोह दुह दिह शुह l
\v 26 दोऊ स्वामीज़ि दोबी जबाब रेंई, हे माजी ऐ निक्कमे परगरा अगर केई ञेचातन कि अंउर गेह ऐहसी मशुबी दोरची ठ्रोका लेहई; l
\v 27 दंङ कनिंङ जुंशी तोई कि गिऊ ढबा सुनारातिंङ रंयंङ; दंङ गेह अंजे घेंङौ ढबबा व्याजरंङ साते लेहपातिगा l
\v 28 दिऊ थल्जी दुह तोड़ा दोऊ दोहरचि लेहपचे चहरतुंई, दंङ अतु दोहर सा तोड़ारि, तोहतोर दोबी रें चहरतुंई l
\v 29 छना कुचे अतु दोहर तोह, दोबी उहईला खोकसोतो; दंङ दोऊ दोहर मह्स शुचे योतो पर अतु दोहर माह, दोऊ दोहरचि दुह लाह छिह दोऊ पल्लारिंङ तोह लेहपसा योतो l
\v 30 दंङ छिह निक्कमे परगराबि केह केहई दोहर क्रपिए छ्वा रूहकचि शोतो l
\s न्यायो धियाडा
\p
\v 31 '' अपेल मीहऊ योह एनो महिमारिंङ अपतो दंङ भत्ते स्वर्गदूतारे दोरंङ साते अपोहर दंङ दुह एनो महिमो सिहासनो टोइची बंङज़ा शोतो l
\v 32 दंङ भत्ते जातिरे दोऊ तुहइसी ठ्रोका लाहजी लोहउर; दंङ छना पोहगले त्रैइरे छ्गाडारे शता लेहई ध्वाए दोई दोरे इपि अइदिरंङ शता लोहउतो l
\v 33 दोई त्रैइरे एनो सुचंङ हचि छ्गाडारे एनो फुचंङ हचि खड़े लोहउतो l
\v 34 दंङ रज्जाज़ि एनो सुचंङ हचि दोतंङ कोतो, ' हे गिऊ बाहऊ धन्य मीहरे, अतांई, दुह राजो हकदार शुचे इलांई, अंऊ संसारो तुहबे केहतु थल्जी त्याहर लहसी तोह l
\v 35 छना कुचे गेह योंई तोहईगा, दंङ केहची गिहबी जेईमी रहनदेंई; गिहबी तिहस्करतोहई दंङ केहची गिहबी ती रेंई; गेह परदेशी तोहईगा, केहची गेह केन्दु घरबारंङ शाहदेखातंई; l
\v 36 गेह नङडे तोहईगा, दंङ केहची गिहबी खमजे रहनदेंई; गेह टेहचि तोहईगा, दंङ केहची गिऊ गांणी केहतेंई, गेह बन्दी ग्रह [जेलंङ] तोहईगा, दंङ केरे गेरङ दोहई अहनदेंई l
\v 37 ' दंङ धर्मीचि दोहबी जबाब रमोर हे प्रभु ङेचि कांह अपेल योंऐ तंङातेंई दंङ खिलाकातेंई?
\v 38 या तिहस्कर शुबे तीह पिलाकातेंई?
\v 39 ङेचि परदेशी तंङातेंई दंङ हेन्दु चूंङ ह्न्देंई?या नंङडे तंङे खमजे रहनदेई?
\v 40 दंङ रज्जाज़ि दोबी जबाब रमोतो गेह केतंङ हेले कुट्रातग केहची गिहऊ दिह कवचि वे क्वचि न्वातंङ साते लाह, दुह गेरंङ लाह l
\p
\v 41 ' दंङ दोई फुचंङ हचे दोतंङ कोतो 'हे शापित मीहरे, गिऊ तुहीसिज़ि हिसाब मेह मेहरिंङ अच्चा इलांई अरि शैतान ऐ दोऊ दुतातु थल्जी त्याहर' लहसी शुह l
\v 42 छना कुचे गेह योंऐ तोहइग दंङ केहचि गिहबी जेईमी माहरांई; गिहबी तिहस्कर तोहई, दंङ केहचि गिहबी तीह माहरेंई; l
\v 43 गेह परदेशी तोहइगा, दंङ केहचि गेह केन्दु घरबारंङ माहशिली; गेह नङटे तोहइगा, दंङ केहचि गिहबी खम लहचीमी मराहणी; गेह बन्दीग्रहरिंङ तोहइगा, केहचि गिऊ गांणी माहकेहरि l
\v 44 ' दंङ दोची जबाब रमोर, 'हे प्रभु ङेची कांह अपेल योंई, या तिहस्करतिंङ या परदेशी नंङाऐ, टेचि छिता बन्दीग्रहङ तंङातेंई, दंङ कांह सेवा टहल मलाहतेंई?
\v 45 दंङ दोई दोतिंङ जबाब रमोतो, 'गेह केतंङ हेले कुट्रातग केहचि दिह क्वचि वे क्वचि बिचंङ अरिआ इच्चारंङ साते मलाहतंई, दुह गेरंङ साथीला महलाहतंई l
\v 46 दंङ दिची अनन्त दंङ खोकपोर पर धर्मीचि अनन्त जीवनंङ योर l
\c 26
\s यीशुऊ थ्ल्ज़ी योजना
\p
\v 1 अपेल येशुजी दिह गप्पारे कुचे कहरी दंङ एनो चेलातिंङ कुड़ी l
\v 2 '' केहचि ञेईया कि झूठ ध्याड़ो थल फसहो त्याहर तोह, दंङ मीहऊ योह क्रूसो टोइची चढ़ाचिमी थल्जी चुहमसोतो l’’
\v 3 प्रधान याजक ऐ सेंहणारे काईफाकुचे महायाजको लावा लवाडीङ ठ्रोका शुईरे l
\v 4 दंङ एनातु विचंङ सोचविचार लाहज़ि लेह्तिरे कि यीशुबि धोखा रंङ चुमञे सचे चरहपोंई l’’
\v 5 पर दोची कुट्रातेहर ''त्याहरो मुक्कारिंङ माह, मीह्तु विचंङ झगड़ा शुचे इलजी ''मैप l’’
\s बेत्नियाह रिङ यीशुऊ स्वागत
\p
\v 6 अपेल यीशु बेतनिय्याहरिंङ शमोन कोढ़ीऊ घरबार तोहई l
\v 7 दंङ इच्चा मेचमि संगमरमरो नन्दिंङ मह्स कीमती इत्र लेंजा दोऊ कछंङ अति दंङ अपेल दुह बगत ज़ेई वंङजते दंङ दोऊ पुंजंङ लके चहरति l
\v 8 दिह खंड्रीरंङ दोऊ चेलारे रोहषे के कुट्री लेहतिरे, ''दिह छिले जाणे तोह केहतो? l
\v 9 दिह ताह रूठे ढबारिंङ लाहङे गरीबातिंङ [कंगालतिंङ] फाऐ चहरचंङ l’’
\v 10 दिह ञेचिरंङ परमा येशुजी दोतंङ कुह्तो मेचिमीबि छिले तंग लाहतंई? दोई गेरंङ रूठे लाह्तो l
\v 11 गरीबरे केतंङ साते हमेशा बंङ ज़ोहर पर गेह केतंङ साते हमेशा मावंङजोग l
\v 12 दोई गिऊ फुकारिंङ दिह इत्र केहतो, दुह गिऊ पथेकचिमी थल्जी लाह्तो l
\v 13 गेह केतंङ हेले क्वातग भत्ते संसारंङ अंउरलाह दिह सुसमाचारो प्रचार शोतो दोहर दिऊ दिह कम लहपोऊ पाठे लाह दिह केषा योतो l’’
\s यहूदा इस्क्रियोतिउ विश्वास घात
\p
\v 14 अपेल यहूदा इस्करियोतीज़ि, अरि सनी चेलातु विचंङज़ि तोहई, प्रधान याजकतु कछंङ इलजे कुह्तो l
\v 15 '' अगर गेह दोबी केहतु गुहडीङ चुमज़ि लाहरिगा ता गिबी छिह रमोंई''? दोची दोबी रोपो निजोसाह सिक्कारे तोलेके रेंऐ चहरतिरे l
\v 16 दंङ दुह दोथरबे दोबी चुहमसिमि मोका पैट्री लेहती l
\s चेला तु साते फ़सहो अंतिम भोज़
\p
\v 17 सुममकेपी रोटीऊ त्याहरो पहला ध्याडारिंङ चेलारे यीशु कछंङ अंजे रूहकचि लेह्तिरे, '' केई अंऊर जूंज़ातन कि ङेहाचि कांह फसह ज़ेईमी त्यारी लोहई?’’
\v 18 दोई कुह्तो, '' नगरिंङ फलांणा मीहऊ कछंङ इलजे कुंहई, 'गुरुज़ि कुट्रा कि गिऊ ध्याडा कछंङ तोह lगेह घेंङौ चेलारंङ साते कांह दोहर त्याहर मनापोग l’’
\v 19 दंङ चेलाचि यीशु गप्पा मनेके फसह तेयार लहरिरे l
\p
\v 20 अपेल योंकोल शुई दुह सनीतिंङ साते बगत ज़ेई बंङजिहरी, l
\v 21 अपेल दोरे ज़ेई लेह्की तोहइरे दंङ दोई कुह्तो,'' गेह केतंङ केहतु बिचंङज़ि इच्चे गेह चुमज़ि लोहतो l’’
\v 22 दिरिंङ दोरे मह्स उदास शुचे इलिरे, दंङ हरऐके दोहबि रूहकचि लेह्तिरे, '' हे गुरु दुह गेह शुगा ''?
\v 23 दोई जबाब रेंई, '' अहची गेरंङ साते पैतंङ गुहडूकेहते, दोईऐ गेह चुमज़ि लोहतो l
\v 24 मीहऊ योह ताह छना दोऊ पाठी चेहसि तोह इबिमीऐ तोह; पर दुह मीहऊ थल्जी शोक तोह अतु वजाहजि मीहऊ योह चुहमसद: अगर दुह मीह ज़ेई किए मशुचंङ दोऊ थल्जी रूठे शुचंङ l’’
\v 25 दंङ दोऊ चुमज़िलहजड़ यहूदाज़ि कुह्तो, '' हे गुरु, छिह दुह गह शुगा?’’ दोई दोरंङ कुह्तो, '' केई कुचे केहतन l’’
\s प्रभु- भोज
\p
\v 26 अपेल दोरे जोवातेर दंङ येशुजी रोटी लेहपचतो दंङ आशीष पेचे खन्नी लाहतो दंङ चेलातंङ रेंऐ कुह्तो, '' दोहई, जांई दिह गिऊ फुक शुद्ध l’’
\v 27 दंङ दोई कोली लेहपचे धन्यवाद लहतो दंङ दोतिंङ रेंऐ कुह्तो, '' केहची भत्तेचि देहरचि तूंङई,
\v 28 छना कुचे दिह वायदों गिऊ शुहई शु अंऊ महसतु थल्जी पापो माफी थल्जी वहेकपा l
\v 29 गेह केतंङ हेले कुट्रातग दाखो दिह रस दुह ध्याडा तचे माहतुंङयोग अपेल तचे केतंङ साते घेंङौ बाहऊ राजंङ खरकोई मतुंङमोग'' l
\v 30 दंङ दोरे भजन कुचे जेतूनो गोह हका इलिरे l
\s पतरसो इनकार लह्ज़िमी भविष्यबानी
\p
\v 31 दंङ येशुजी दोतंङ कुह्तो, '' केहचि भत्तेज़ि तोगे रातंङ गिऊ ठोकर जोंओंई, छना कुचे चेहसि तोह; गेह पोगल सपोग, दंङ थाचो त्रैइंरे देखा नोखा शुचे योर l
\v 32 पर गेह घेंङौ षीङमिरंङ केरेबे तुही गलीलो हका योग l’’
\v 33 दिरिंङ पतरसे दोरंङ कुह्तो, '' अगर भत्तेज़ि कांह वजाहज़ि ठोकर जोओरता ज़ेईरंऊ, पर गेह अपेहलाह ठोकर महज़ग l’’
\v 34 येशुजी दोबी कुह्तो गेह कनिंङ हेले कुट्रातग तोगेह रात कुक्कूडो बांग रंड्रीमी तुही, कांह शुमु फेरा गेरंङ मुकरेके योन l’’
\v 35 '' पतरसे कुह्तो, '' अगर गिहबी कांह सीईला लेहती, तांला गेह करंङ अपेह्लाह माहनुकरेकपोग l’’ दंङ ध्याए भत्ते चेलाज़ि कुह्तोर
\s गत्सम्नी रिङ प्रार्थना
\p
\v 36 दंङ येशुजी एनो चेलातंङ साते गतसमनी मिन्जी ठारिंङ अति, दंङ एनो चेलातिंङ कुट्री लहति, '' देहरेह बंङजूंहईओ, दोथर तचे गेह दोहर इलजे प्रार्थना लोहग l’’
\v 37 दोई पतरसे जब्दिऊ झुल्ला योहरे साते लेंजा शिली, दंङ उदासऐ बेचेन शुबी लेहती l
\v 38 दंङ दोई दोतिंङ कुह्तो, '' गिऊ सेहम उदास शवा, देर तचे कि गिऊ प्राण लाह हुंजी लेहकि तोह lकेरे देहरेह रूहमजूंई दंङ गेरंङ चेहके बंङजूंई '' l
\v 39 दंङ दुह फ़ोआ तुखा मोहद भरि शुई, दंङ दिह प्रार्थना लाहरि, '' हे गिहऊ बाह अगर शुबी तरफा ताह दिह कटोरा गिऊ दोहरचि टलेके इला तांला छना गेह ज़ुंज़ातग ध्वामाह पर छना केई जूंज़ातन ध्वाए शुबी जुंस l
\v 40 दंङ दोई चेलातु कछंङ अंजे दोरे ईमरिंङ खोकषातो दंङ पतरसाबि कुह्तो, '' छिह केरे गेरंङ इच्चा घड़ी लाह चेहके महरतिंआ?
\v 41 चेहके बंङजूंङ प्रार्थना लोहआ लांहई कि केरे परिक्षारिंङ पड़ेकपि इलज़ि मेस;आत्मा बाह त्याहर तोह पर फुक कमज़ोर तोह l’’
\v 42 दंङ दोई अई फेरा इलजे दिह प्रार्थना लाहरि, '' हे गिऊ बाह अगर दिह गिऊ तुंङे मेह मटेलेकसा ताह दंङ कांह इच्चा पूरी शुची जुंस l’’
\v 43 दोई अंजे दोरे यहचा ईमरिंङ खोकशोतो छना कुचे दोतु टिरारे ईमज़ि भरेके तोहइरे l
\v 44 दोरे केह दुह यहचा अच्चा इली, दंङ ध्वाए तीसरा बार प्रार्थना लाहरी l
\v 45 दंङ दोई चेलातु कछंङ अंजे दोतंङ कुह्ते,'' दाह ईम लांहई, ऐ नाहचंई; खांई दुह घड़ी पिछे इलजा दंङ मीहऊ योह पापितु गूहडीङ चुहमसा यवा l
\v 46 अहचूंई जोंई गिऊ चूमाजं लहज़ाड कछंङ पिछे अंजा l
\s यीशु बी धोखा रंङ साते चुम्ज़ी
\p
\v 47 दुह दिह कुट्री ऐ लेहकी तोई, कि यहूदा अरि सनिऊ विचंङ इच्चा तोई, दंङ दोरंङ साते प्रधान याजक ऐ सेंहणा दोहरचि इच्चा मोडे भीड़ तलवारे, लटटीरे कुरचा अतिरे l
\v 48 दोऊ चूमज़ी लाहज़हाढे दोतिंङ दिह छन्न [इशारा ] केते; '' कि अतिंङ गेह पोकी रमोग दुह चूमयें चरहतूंई l''
\v 49 दंङ धोतरे ऐ येशुजी कछंङ अंजे कुह्तो, '' हे गुरु, नमस्कार l'' दंङ दोबी महस पोकी रहंदे l
\v 50 येशुजी दोबी कुह्तो, '' हे मित्रा, छिह कामो थल्जी अंजी शुना दुह लेह चहरतु l'' दंङ दोच कछंङ अंजे यीशु टोइची गुड केह दंङ दुह चूमंये चहरते l
\v 51 येशुजी साथीऊ विचंङ ईदी गुड बढ़ाके एनो तलवार खिंज़ेके चरहती दंङ महायाजको दासो टोइची चलाके दोऊ रेहट्रा हुंजी केहरि l
\v 52 दंङ येशुजी दोबी कुह्तो, '' केनो तलवार अची दोहरे भत्ते तलवारे योहसा [खत्म ] शुचे योर l
\v 53 छिह केह मायेहना कि घेंङौ बाहऊ दोहरची विनती लेह तरछातग, दंङ दोई स्वर्गदूतातु सनी पलटन हेन्देगे खड़े लेह चहरपोतो?
\v 54 पर पवित्र शास्त्रों दुह गप्पारे कि ध्याए शुबिमी तोह छना पुरे शोर?’’
\v 55 दुह मुक्का येशुजी भीड़ो हका कुह्तो, '' छिह केरे तलवारे लटटी कुरचा डाकू छोह गिबी चुमयें अंन्दईया? गेह रोज मन्दिरंङ वंङज़ा उपदेश रंड्रातेग दंङ केहची गेह माहचुमयेंतंई l
\v 56 पर दिह भत्ते दिऊ थल्जी शुते कि भविष्यकंड्रातु वचन पूरा शोतो l’’ दंङ भत्ते चेलारे दुह केह पोहकशे इली l
\s महासभाओं तुइज़ी यीशु
\p
\v 57 दंङ यीशु चुमज़ाचि दोबी काईफा मिन्जी महायाजको तुहीसी रेंहंज़ा शिलीरे, अंऊ शास्त्री, पुजारीर ऐ सेहंणा ठ्रोका शुचे तोहईर l
\v 58 पतरस ओई दोऊ थल महायाजको लोऊवड़ी तचे इले, lदंङ तोंङ इलजे अंत खड्रीम थल्जी प्यादातंङ वंङज़ा इली l
\v 59 प्रधान याजक ऐ भत्ते पंचायत येशुबी सचिमी थल्जी ह्प्सी गवाही रंड्रीलेहती,
\v 60 पर महस ह्प्सी गवाही रंड्रारे अपिरंङ साते लाह मखोकसिरे थलो मुखंङ झूठ मीहरे अति,
\v 61 दंङ कुह्तोर, '' कि दिह कुह्ते कि गेह परमेश्वरो मन्दिरो ठ्रोवलजे चरहपोग दंङ दोबी षुमु ध्याड़ो अन्दरेग बणाके तहरपोग l''
\v 62 दंङ महायाजक ऐ खड़े शुचे यीशुरंङ कुह्तोर, '' छिह केई खिलाफ छिह गवाही रंड्रातोर?''
\v 63 पर यीशु चुप्पे वंङज़ी lदंङ महायाजक के दोबी कुह्तोर, '' गेह कनिंङ पिङही परमेश्वर कसम रंड्रातोग कि अगर कांह परमेश्वर योह मसीह शुना ता, दंङ एतंङ कुडू l’’
\v 64 येशुजी दोबी कुह्तो, '' केह केनेह कुहचे केहतन; बल्कि गेह केतंङ दिला कुट्रातग कि दिऊ थलबे केहचि मीहऊ योहबी सर्वशक्तिमानो सुचंङ पले वंङज़ाऐ सर्गो बदडतू टोइची अपि तंङमोंई l''
\v 65 दिरिंङ महायाजके एनो खमजेर फ्राकशे कुह्तो, '' दिह परमेश्वरो निन्दा लाह्तो, दंङ ङेतिंङ गवाहतु छिह जरूरत? खांई केहची धले दि निन्दा थशातेंई l
\v 66 केहचि छिह चेहचातंई?’’ दोची जबाब रहन्दोर, '' दिह सचिम जोगे तोह l’’
\v 67 दंङ दोची दोऊ मोहदिंङ थूह लेह दोबी डुहमशूह केहट्री, दंङ ऊहइचि चटटे केह कुह्तोर, l
\v 68 ' हे मसीह, ङेतिंङ भविष्यवाणी लेह कंडू कि कांह अची तेंङातोह l
\s पतरसो इनकार लहज़ी
\p
\v 69 पतरस धखकते लोवाडीङ बंङज़ा तोई दंङ इच्चा मेचिमी दोऊ कछंङ अंजे कुह्तो, '' कांह लाह यीशु गलीलीरंङ तोईन l’’
\v 70 दोई भत्ते तु तुहइबी दि कुचे इन्कार लाहते, '' गेह माहञेहगा कि केह छिह कुट्रातन l’’
\v 71 अपेल दुह धकते डेऊढी हका इलजा दंङ अई दासीज़ि दोबी खांऐ दोतंङ अरि दोहर तोईरे कुह्तो, '' दिता दुह यीशु नासरीरंङ तोई l’’
\v 72 दोई कसम लेह याहचा इन्कार लाह्तो; '' गेह दिह मीह मासेगा l’’
\v 73 फ़ोआ रूहमज़ा मीहचि अरि दोहर खड़े तोहइरे पतरसो कछंङ अंजी दोबी कुह्तोर, '' हेले कांह ला दोतु विचंङज़ि इच्चा शुना, छना कुचे कांह गप्पाज़ि कांह भेद कुहचे रंड्रा l’’
\v 74 दंङ दोई मदम कुट्री लेहती ऐ कसम जेंई लेहती; '' गेह दिह मीह माहञेऐगा दंङ दोथर ऐ बचछा [कुकुड़ ] वषेकति l
\v 75 दंङ पतरसबि यीशु कुट्री गप्पा हिद अति; '' बचछा वषेकचि बे तुही केई षुमु फेरा गिऊ इन्कार लोहन '' lदंङ धकतेखा इलजे हुक्शा, हुक्शा क्रापचते l
\c 27
\s पिलातुसो तुइज़ी यीशु
\p
\v 1 मुंजे शुबीरंङ भत्ते प्रधान याजक ऐ पुजारी मीह्तु सेंहणाज़ि यीशुबि सचिमी सलाह लाहतेर l
\v 2 दोची दुह छुचातोर दंङ शिलजे पितालुस हकिमो गुहडीङ रेंऐ चहचातोर l
\s यहुदो आत्महत्या
\p
\v 3 अपेल दोऊ चुमज़ि लहज़ाड यहूदाज़ि खयांतो कि दुह दोषी ठहराके केहतोर दंङ दुह पछताहछा दंङ दुह निजो सा टन्गो सिक्का कुरचा प्रधान याजकऐ मीह्तु सेहंणा इलजा
\v 4 दंङ कुह्तोर, '' गेह ईह निर्दोषाबि सचिमी थल्जी चुमज़ि लेह पाप लाहतग lदोची कुह्तोर, '' ङेतिंङ छिह केईऐ ञेऊ '' l
\v 5 अपेल दुह रोपो सिक्कारे मन्दिरंङ छ्हङज़ा यहचा इलि, दंङ इलजे एनाबि फांसी लगाके चहरचा l
\p
\v 6 प्रधान याजके दुह सिक्कारे लेहपचे कुह्तो, '' दितिंङ भन्डारंङ केहट्री ठीक मद, छना कुचे दिह शुहईऊ मुल शुह l’’
\v 7 दिऊ थल्जी दोची सलाह लेह परदेशीतिंङ पथेकाचेमी थल्जी कुम्हारो रीह चुमञे चरहचातोर l
\v 8 दिऊ वजाहज़ि दुह रीह तोग तचे शुहईऊ रीह कुहषी l
\v 9 दंङ दुह वचन अरि यिर्मयाह भविष्यकंड्रारे कुह्ते पूरे शुई; '' दोची दुह निजो सा सिक्कारे यानि दुह ठहरासि मूल अतिंङ इस्राइलो कटुतु विचंङज़ि अञोज़ि ठहराकतेर लेहपतिरे, l
\v 10 दंङ छना प्रभुज़ि आज्ञा रांहषी ताहरे ध्वाए दुह कुम्हारो रीहऊ मूल रेंऐ चहरतिरे l’’
\s पिलातुसो सवाल
\p
\v 11 अपेल यीशु हकिमो तुहइसि खड़े तोहई दंङ हाकिमे दोबी रूहकाते, '' छिह कांह यहुदितु रज्जा शुन?'' येशुजी दोबी कुह्तो, केई केने कुट्रातन l’’
\v 12 अपेल प्रधान याजक ऐ सेंहणारे दोऊ टोइची दोष लगाचातेर, दंङ दोई छले जबाब माहरांडी l
\v 13 दिरिंङ पितालुसे कुह्तो, '' छिह केई माहरेड्रातना दिची कांह खिलाफ अञो गवाही रंड्रातोर?’’
\v 14 पर दोई दोबी इच्चाला गप्पो जबाब माहरेंई, देहर तचे कि हकिमाबे लाह हेरानी शुई
\s सचिमी आज्ञा
\p
\v 15 हकिमो दिह रिवाज तोहई कि दुह त्याहरंङ मीह्तु थल्जी अरिआ इच्चा बन्दी अतिंङ दोची कुडिरे, छोडके चहरतचाते l
\v 16 दुह मुक्को दोतु दोर बर अब्बा कुचे इच्चा मनेकसी केदी तोहई,
\v 17 दंङ दोरे ठ्रोका शुईरे ताह पितालुसे दोतंङ कुह्तो, ''केहचि अची जुंज़ातंई कि गेह केहतु थल्जी छोड़कपोग? बर अब्बाबिआ यीशुबि अरि मसीह कहलापा?’’
\v 18 छना कुचे दोई ञेचाति कि दोची दुह धोखारंङ चुमहसी शुह l
\v 19 अपेल इन्साफो गद्दीऊ टोइची बंङज़ा तोहई दंङ दोऊ मेचे दोबी कुहषी ताहरे, ''केई दुह धर्मीऊ मामलारिंङ गुड थकेऊ, छना कुचे तोग मंङडूङ दोऊ वजाहज़ि दुख उठाहकातग l’’
\p
\v 20 प्रधान याजकऐ सेहणाज़ि मीहरे उलाकातोर कि बरअब्बा बि पैटुई दंङ यीशु सची लांहई l
\v 21 हाकिमे रूहकातो, ''दिकुतु बिचंङ अरि जुंज़ातंई कि गेह केहतु थल्जी छोड़ेकपोग?’’ दोची कुह्तोर, '' बरअब्बा बि l’’
\v 22 पितालुसे दोरे रूहकातोह, '' दंङ यीशु अरि मसीह कहलाचा, छिह लाहगा?’’ भत्तेज़ि दोबी कुह्तोर, '' दुह क्रूसो टोइची चढ़ातु '' l
\v 23 हाकिमे कुह्तो, '' छिले दोई मांजी लहसी ताहतो '' पर दोरे उहईला हऊषेके कुट्री लेह्तिरे, '' क्रूसंङ चढ़ाहतुंई l
\v 24 पितालुसे खमांतो कि छल्ले वणेकपिम माह बल्कि छल्ला वैहसीऐ लेहकी तोह, दंङ दोई दिह लहपचे भीड़ो तुहइसि एनो गुहड चिहआतो दंङ कुह्तो, '' गेह दिह धर्मीऊ शुहईज़ि निर्दोष शुगा; केहचिऐ ञेऐई l’’
\v 25 भत्ते मीहचि जबाब रह्न्दोर, '' दिऊ शुहई ङेहतु टोइची ङेतु कटुतु टोइची शोतो l''
\v 26 दिरिंङ दोई बरअब्बा बि दोतु थल्जी छोडेके केहरि, दंङ यीशुबि कोड़ा लगाके रेंऐ चहरति कि क्रूसो टोइची चढ़ाके चहरपोर l
\s सिपाही तू दोरची यीशु अपमान
\p
\v 27 दंङ हाकिमो सिपाहीज़ि यीशु किलारिंङ शिलजे भत्ते पलटन दोऊ फेरे ठ्रोका लाहरिरे,
\v 28 दंङ दोऊ खमजे युहपचे दोबी शेहई रंडो बाणा लगाकातोर,
\v 29 दंङ कंडातु ताज बणाके दोऊ पुन्जंङ केहतोर, दंङ दोऊ सुचंङ गूहडीङ सरकंडा रेंऐ दोऊ तुहइसि घुवञारे टेकेहके दोऊ ठटा लाहज़ि लेहतिरे दंङ कुह्तोर, हे यहूदित रज्जा, नमस्कार l’’
\v 30 दंङ दोऊ टोइची थू लाहतेर; दंङ दूहऐ सरकंडा लेहपचे दोऊ पुन्जंङ भाहचि लेहतिरे l
\v 31 दंङ अपेल दोची दोऊ ठटटा, लेह योहचातोर दंङ दोऊ दोहरची बागा यूहपचे दोऊऐ खमजे लगाकातोर, दंङ क्रूसो टोइची चढ़ाचिमी थल्जी लेंजा शिलिरे l
\s यीशुऊ क्रूसो टोइची केट्री
\p
\v 32 धकते इलदर दोतिंङ शमोन कुचे इच्चा कुरेनी मीह दोहयते lदोची राउति लहज़ि दुह चुमञातोर कि दोऊ क्रूस उठाके शोतो l
\v 33 दुह ठारिंङ अरि गुलगुता यानि खोपड़ीऊ ठारी कुहषा पिहचे l
\v 34 दोची पित चवाह्सी दाख रस दोबी तुंङमिबी रहंदेर, पर दुह चखेके दुह तुंङमि माहतरे l
\v 35 दंङ दोची दुह क्रूसंङ चढ़ाहके दोऊ खमजे फाऐ चहरचातेर,
\v 36 दंङ दोहर वंहङज़ा पेहरा रंड्री लेहतिरे l
\v 37 दंङ दोऊ दोष पत्र दोऊ पुन्जो टोइची लगाकातोर, कि, '' दिह यहुदितु रज्जा शुह l’’
\v 38 दंङ दोरंङ साते झुह्ट डाकुरे इच्चा सुचंङ पले अई फुचंङ; क्रूसंङ चहढाकातेर l
\v 39 अंजा इलजा पूंजा हिलाके दोऊ निन्दा लाहतेर, l
\v 40 दंङ कुट्रातेहर, '' हे मन्दिरो ठ्रवलजाऐ षुमु ध्याडारिंङ बढ़ेकचा केई केना ताह बचातु l अगर कांह परमेश्वरो योह शुना ताह क्रूसंङज़ि तहकसा अता l’’
\v 41 दिह टितिरंङ प्रधान याजकऐ सेहणारे लाह ठटटा लेह कुट्रातेर,
\v 42 ' दिह उहइरे बचाकते दंङ एनाबि बचाचि माहरचा lदिह ताह इस्राइलो रज्जा शुह, दाह क्रूसङज़ि ताहकसा अतिताह ङेचि दोऊ टोइची विश्वास लोहई l
\v 43 दोई परमेश्वरो टोइची विश्वास लाहसि ताहरे अगर दोई दिह जुंजा, दाह दिह छुडातु, छना कुचे दिह कुहषी ताहरे, गेह परमेश्वरो योह शुगा l’’
\v 44 ध्याए डाकूरे अरि दिरिंङ क्रूसंङ चहढासि तोहइरे, दोऊ निन्दा लाहतेर l
\s यीशुउ एनो प्राण रंड्री
\p
\v 45 नीरो षुमु पहर तचे भत्ते देशंङ हञार शुचे इली l
\v 46 षुमु पहरों कछंङ पिछे येशुजी जोरे हउ षेके कुह्तो, एली, एली लमा शबक्तनी''? यानि ''हे गिऊ परमेश्वर, हे गिऊ परमेश्वर केई गेह छिले केह केहतन?’’
\v 47 अरि खड़े तोहइरे अमोज़ि दिह रेड्रीरंङ कुह्तोर'' दिह दिहता एलिय्याहबि हउषेकचा l’’
\v 48 दोतु विचंङज़ि इपि धोतरे जरका रेंई, दंङ सपंज लेहपचे सिरकारिंङ डूबाकतो, दंङ सरकंडा रिंङ डूबाके दोबी तूंङमी रह्न्दो l
\v 49 उहइचि कुह्तोर, '' नाहचूंई खमोंई एलिय्याह दोबी बचाचि अपादा माहबद l’’
\v 50 दंङ येशुजी जोहरे हउषेके प्राण छोडेके चहरति l
\v 51 दंङ खांई मन्दिरो पर्दा तोहरिंङज़ि योहङ तचे ब़ाहकशे झुह्ट खन्नी शुचे इली; धरती तुहरचे इलि, चटटानारे गोहरे दरकेक इलिरे,
\v 52 कब्रारारे युह्प्सा इलिरे, दंङ ईहमरिंङ इलजी मह्स पवित्र मीह्तु लाहशारे षिङे इलिरे,
\v 53 दंङ षीङमीरंङ कब्ररज़ि हुंजे पवित्र नगरिंङ इलजी मीहतिंङ तंङाषातेर l
\v 54 दंङ सूबेदार अरि दोरंङ पहरा रंड्रा तेर थूञलऐ छिल्ला शुते दुह खंऐ महससे वैऐ इलिरे दंङ कुह्तोर, '' दिह हेले परमेश्वरो योह तोहई l’’
\v 55 महस मेचिमीरे अरि गलीलंङज़ि यीशु सेवा लहज़ा दोरंङ अन्देर, ओहईज़ि दिह खंड्रातेर l
\v 56 दोऊ बिचंङ ज़ि मरियम मगदालिनी ऐ याकूबऐ योसेफ ओ याह मरियम ऐ जब्दीऊ याह तोहई l
\s यीशु बी पथेक्ची
\p
\v 57 योंखलकी ध्याडा शुइत युसूफ मिन्जी अरिमतियाऊ इच्चा साहूकार मीह, अरि एने यीशु चेला तोई दोर अंजा l
\v 58 दोई पिलातुस कछंङ इलजे दोऊ लाश पेहतो lदिह रेड्रीरंङ पिलातुसे दोबी लाश रेंई केह l
\v 59 युसूफ ऐ लाश एनो कछंङ लेहपचे केह, दोबी प्रक्षे चदारंङ केहतो,
\v 60 दंङ दोबी एनो खरकोई कब्ररंङ केहतो, अंऊ दोई चटटान हूँसी ताहरे, दंङ कब्रओ पितंजी इच्चा मोड़े रघ केहची अच्चा इली l
\v 61 मरियम मगद्लीनी ऐ अई मरियम दोर कब्ररो तुहीसी वंङज़ा तोहइरे l
\s कब्रङ पहरा
\p
\v 62 ऊई ध्याडा अंऊ तेयारीऊ ध्याड़ो थल कि ध्याडा तोहई, प्रधान याजक ऐ फारिसिरे पिलातुस ओ कछंङ अंजे कुह्तोर, l
\v 63 ' हे महारज्जा,ङेतिंङ पता तोह कि दुह भरमाहछाह दोई अपेल दुह षीङी तोई, कुहते, 'गेह षुमु ध्याड़ो थल षीहङी योग’
\v 64 अंतिम आज्ञा रंऊ कि षुमु ध्याडा तचे कब्रओ पहरेदारी लाहसी जुंस, ध्या शुबी मजुंस कि दोऊ चेलार अंजे दोबी रेंहज़ा शोर दंङ मीहतिंङ कुड़ी लेहतिर कि, ' कि दुह सीह दोतु विचंङ ज़ि षीहङी इलजा ' l
\v 65 पिलातुसे दोबी कुह्तो, '' केहतु दोर पहरेदार तोतोर दंङ इलांई, केनो समझओ ठ्रोह रखवाली लोह l’’
\v 66 दंङ दुह पहरेदारतु साते अच्चा इली, दंङ रघटू टोइची मोहर लगाके दोऊ रखवाली लेह लेहती l
\c 28
\s यीशुऊ यह्चा श्रीङमी
\p
\v 1 सब्तो ध्याड़ो थल हफ्तो पहला ध्याडाङ मुहंजे शुबीरंङ ऐ मरियम मग्दालिनी अई मरियम कब्र खंड्री अन्दे l
\v 2 दंङ खांई, इच्चा मोह्ड़े भुयन्ल शुई छना कुचे प्रभु इच्चा दूत स्वर्गंङज़ि ताहकसिरी दंङ कच्छंङ अंजे दोई रघ घिराके केहतो, दंङ दोऊ टोइची वंङज़ा l
\v 3 दोऊ रूप बिजलिऊ ठ्रोह ऐ दोऊ खमजे पालो ठ्रोह छंङसे तोई l
\v 4 दोऊ बेदाचि पहरेदारारे डकेकपी लेहतिरे, दंङ सिऊ ठ्रोह शुचे इलिरे l
\v 5 स्वर्गदूते मेचिमी तंङ कुह्तो, '' बेंई थाह गेह ञेऐगा कि केहचि यीशु अरि क्रूसंङ चढ़ासि तोई दुह पेट्रातंई l
\v 6 दुह देहर माह, पर एनो वचनो हिसाबे षीङे इलजी तोह अतांई, दिह ठारी खांई, अंऊर प्रभु केहषी तोहई, l
\v 7 दंङ यहप्पा इलजे चेलातिंङ कूंई कि दुह सीइतु विचंङज़ि षिङे इलजी तोह दंङ केरे बे तुही गलीलो हका योतो, दोहर दोऊ दर्शन खोकपोंई lखांई गेह केतिंङ कुचे केहतग l’’
\p
\v 8 दोरे बेहदऐ चेलातिंङ दिह समाचार दोऊ चेलातिंङ दिह समाचार रंड्रीमी थल्जी जरका रेंईरे l
\v 9 दंङ यीशु दोतिंङ दोहरी lदंङ कुड़ी, ‘’नमस्ते’’ दोची कछंङ अंजे ऐ दोऊ कोंजारे चुमजें दोबी फ्यग लाहतेर l
\v 10 दंङ येशुजी दोतिंङ कुह्तो, '' बेंई थाह गिऊ न्वातिंङ इलजे कुंई कि गलीलो हका अच्चा इलांई दोहर गेह खमोर l’’
\s पहरेदार तिङ सुचना
\p
\v 11 दोरे अईता य्वातिरे कि पहरेदारतु विचंङज़ि रेहईज़ि अंजे भत्ते हाल प्रधान याजकबि कंजे रहन्दो l
\v 12 दंङ दोची ठ्रोका शुचे सेंहणातंङ लाहतोर दंङ सिपाहीतिंङ महस रोपा रेंऐ कुह्तोर, l
\v 13 ' दिह कूंई कि सहतारिंङ अपेल ङेरे ईमरिंङ तोंहई, दंङ चेलारे अंजे दुह कुंजा लेंहन्जा शिलिरे l
\v 14 अगर दिह गप्पा हकिमो तचे पिहडीताह ङेहाचि दुह समझाके चहरपोंई दंङ केरे बचाके चहरपोंई l’’
\v 15 दिऊ थल्जी दोची ढबा लेहपचे छना सिखासि ताहरेर, ध्वाए लाहरिरे lदिह गप्पा तोग तचे यहूदितु बिचंङ कुहषी l
\s यीशु मिहतीङ तंङफी ए अंतिम आज्ञा
\p
\v 16 सेहईदि चेलारे गलिलंङ दुह गोहऊदोर ईहलदेर, अंऊ येशुजी दोतिंङ कांहषी तोहई l
\v 17 दोची दोऊ दर्शन खोकषे दोबी फ्यग लाहरिरे, पर अतिङा शक शुई l
\v 18 येशुजी दोतु कछंङ अंजे कुड़ी, '' स्वर्गो धरतिऊ भत्ते अधिकार गिहभि रांहषी तोह l
\v 19 दिऊ थल्जी केरे इलांई, दंङ भत्ते जातिऊ मीहतिंङ चेला बणातुंई; दंङ दोतिंङ बाह ऐ, योह ऐ, पवित्र आत्मो मिन्जी बपतिस्मा रांई,
\v 20 दंङ दोतिंङ भत्ते गप्पारे अंऊ केतिंङ कांहषी ताहतग, मनेकचि कंडूई; दंङ खांई, गेह संसारे अन्त तचे सदा केतंङ साते तोह तोग l’’
