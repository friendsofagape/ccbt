\id JHN - Garhwali New Testament
\ide UTF-8
\rem Copyright Information: Creative Commons Attribution-ShareAlike 4.0 License
\h युहन्ना
\toc1 युहन्ना का सुसमाचार
\toc2 युहन्ना
\mt1 John
\mt1 युहन्ना
\c 1
\p
\v 1 सबसे पैलि सब्द छो, और सब्द परमेस्वर का दगड़ा मा छो, और सब्द परमेश्वर छो |
\v 2 यु ही सबसे पैलि परमेश्वर का दगड़ा मा छो |
\v 3 सब कुछ वेई बटी पैदा ह्वे, और जु कुछ पैदा ह्वे च वामा बटी क्वी भि चीज वेगा बिना पैदा नि ह्वे |
\v 4 वेमा जीवन छो और उ जीवन लोगुं कि ज्योति छो |
\v 5 उज्यळो अँधेरा मा चमकुद च, और अंधकारन वेते स्वीकार नि करि |
\v 6 एक आदिम परमेस्वर कि तरपां बटि ऐ जेकु नों युहना छो |
\v 7 उ गव्हे देणु कु आइ कि उज्यळा गव्हे द्यो, इलै कि सब वे बटी बिस्वास लौनु |
\v 8 उ अफ त उ उज्यळो नि छौ, पर वे उज्यळा गव्हे देणु कु एै छौ |
\v 9 सचु उज्य्लो जु हर आदिम ते उजलू करुदु च, संसार म औण वलु छो |
\v 10 उ संसार मा छो, और संसार वेगा द्वारा पैदा ह्वे, और संसारन वेते नि पैछाणि |
\v 11 उ अपड़ा घौर आई और वेगा अपणु न वेतै स्वीकार नि कैरि |
\v 12 पर जतगुन वेतै स्वीकार कैरी, वेन ऊतैं परमेश्वर कि औलाद होणो हक दीनि, ऊंतै जु वेगा नौ पर विशवास रखदिनि |
\v 13 उ न ता ल्वेह से, न सरीरै इछा से, न मनखी इछा से, पर परमेस्वर बटी पैदा ह्वेनी |
\v 14 और सब्द देहधारी ह्वे, अर दया अर सचै से पूरो ह्वेके हमरा बीच मा डेरा कैरि, और हमुन वेकि इन महिमा देखि, जन पिता कि ऐकुंतै महिमा |
\v 15 युहना ल वेगा बार मा गव्हे दीनि, और चिलै के बोली, यु उई च जैगु मिन ब्यौरा कैरि छौ कि जु मेरा बाद औणु च, उ मीसे बड़ीके च किलैकि उ मीसे पैलि छौ |
\v 16 किलैकि वेगि परिपूर्णता म बटी हम सभ्युन्न पै च कि दया पर दया |
\v 17 किलैकि व्यवस्था ता मूसा का द्वारा दियेगे, पर दया और सचै यीसू मसीह का द्वारा पौंछि |
\v 18 परमेस्वर तै कैन कभि नि देखि, एकुंत नौनु जु पिता का खुचल्या मा च, वेलि वेतै प्रगट कैरि | ''युहना बपतिस्मा देण वळा कि गव्हे''
\v 19 युहना गव्हे याच, कि जब यहूदियूँ न यरुसलम बटि याजकों तै अर लेवियों तै वेमा यु पुछुणु कु भेजिनी, कि ''तु कुछै?''
\v 20 त वेन यु माणि लीनि, और मना नि कैरि पर माणेल छौ कि मि मसीह नि छौं |
\v 21 तब ऊन वेसे पूछि, ''त फिर कु छै?'' क्या तु एलियाह छै? वेन बोली, मि नि छौं. ता क्या तु उ भविस्य्द्कता छै? वेन जवाब दीनि कि न |
\v 22 तब ऊन वेसे पूछि फिर तु कु छै? किलैकि हम अपड़ा भेजण वळों तै जवाब द्यां, तु अपणा बार मा क्या बोनि छै?
\v 23 वेन बोलि, मि जन यसायाह भविस्य्द्कता न बोलि च, जगंल मा एक पुकारण वळा को सब्द छों कि तुम प्रभु को बटो सैणो कौरा |
\v 24 यु फरीसियों गि तरपां बटि भेजे गे छा |
\v 25 ऊंल वे बटी यु सवाल पूछि, कि ता तु न मसीह छै, अर न एलियाह, अर न उ भविस्य्द्कता छै, ता फिर बपतिस्मा किलै देंदी?
\v 26 युहना न ऊंतै जवाब दीनि, कि मि ता पाणि बटी बपतिस्मा देंदु, पर तुमरा बीच मा एक आदिम खडु च, जैतै तुम नि जंणदा |
\v 27 इलैकि मेरा बाद औण वळो च, जैगा जुतों गा बंधन मी खोलणा का लायक नि छौं |
\v 28 यु बात यरदन का किनरा बैतनियह मा ह्वेनि, जख युहना बपतिस्मा द्योंदु छौ |
\v 29 दुसरा दिन वेन यीसू तै अपणि तंरपा औण देखि के बोलि, देखा, यु परमेस्वरो कु मेमना च, जु संसारो पाप उठै के लि जांदो च |
\v 30 यु वी च, जैगा बारा मा मिल बोलि छौ, कि एक मनखि मेरा पिछनै औणु च, जु मीसे श्रेस्ट च, किलैकि उ मीसे पैलि छौ |
\v 31 अर मिता वे तै पैछणुदो नि छौ, पर इलै मि पाणि से बपतिस्मा द्योंद अयूँ कि उ इस्राएल पर प्रगट ह्वे जौ |
\v 32 अर युहना ल या गव्हे दीनि, कि मिल आत्मा तै कबूतर का समान आकास बटी उतरद देखि च, अर उ वेपर ठैरि गे |
\v 33 अर मी ता वेतै पैछणुदो नि छौ, पर जैल मीतै पाणि बटी बपतिस्मा दयोंणु कु भेजि, वेलि मी बटि बोलि, कि जै पर तू आत्मा तै उतरद अर ठैरिद देखि, उई पवित्र आत्मा बटि बपतिस्मा दयोंण वळो च |
\v 34 और मिल देखि, अर मिल गव्हे दे च कि युई परमेस्वरो नौनु च | ''यीसु गा पैलि चेला''
\v 35 दुसरा दिन फिर युहना और वेगा चेलूँ बटि द्वी आदिम खड़ा होयां छा |
\v 36 अर वेन यीसु तै जु जाणु छौ देखि के बोलि, देखा यु परमेस्वरो मेमना च |
\v 37 तब यु द्वी चेला वेगी यु सूणि के यीसु गा पिछनै ह्वे गीनि |
\v 38 यीशु न फरिकि के अर ऊँतै पिछनै औण देखि के ऊँसे ब्वेलि, तुम कैगि खोज म छां? ऊँल वेमु बोलि हे रबि, मतलब हे गुरु तु कख रौंदि? वेन ऊँकु बोलि चलिल्या ता देखि लील्या |
\v 39 तब ऊन आके वेगि रैणे जगा देखि, अर वे दिन वेई दगड़ी रैनि; यु दसवां घंटा का लगभग छौ |
\v 40 ऊं द्यूं में से जु युहना कि बात सूणि के यीसु गा पिछनै ह्वेगे छा, एक ता समौन पतरसौ भै अन्द्रियास छौ |
\v 41 वेन पैलि अपणा सगा भै समौन बटि मिलिके वेमा बोलि, कि हमतै ख्रिस्त मसिह मिलि गे |
\v 42 उ वे तै यीसु गा समणि लै: यीसु न वे तै देखिके बोलि, कि तु युहना कु नौनो छै, तु कैफा मतलब पतरस कैलैलि |
\v 43 दुसरा दिन यीसुन गलीलौ कु जाण चै; अर फिलिप्पुस तै मिली के बोलि, मेरा पिछनै हवेलि |
\v 44 फिलिप्पुस ता अन्द्रियास अर पतरसो गौं बैतसैदा को रौण वळो छौ |
\v 45 फिलिप्पुसा न नतनेएल तै मिलीके वे बटि बोलि, कि जैगु ब्यौरा मूसा न व्यवस्था म अर भविस्यद्क्ताओं न कैरि च, उ हम तै मिलिगे; उ यूसुफो नौनो, यीसु नासरी च |
\v 46 नतनएला न वे बटि बोलि, क्या क्वी भलि चीज भि नसरत बटि निकळि सकदि च? फिलिप्पुसा न वेकु बोलि, चलिके देखलि |
\v 47 यीसु न नतनएल तै अपड़ी तरपां औण देखिकै वेगा बार मा बोलि, देखा यु सचमुच इस्राएलि च: ये मा कपट नीच |
\v 48 नतनएला न वेमा बोलि, तु मीतै कख बटि जणिदि छै? यीसु न वेतै जवाब दीनि; यां से पैलि कि फिलिप्पुसा न त्वेतै बुलै, जब तु अंजीरा डाळा तौळा छै तब मिल त्वेतै देखि छौ |
\v 49 नतनएला न वे तै जवाब दीनि, कि हे गुरु, तु परमेस्वरो नौनो छै, तु इस्राएल को महाराजा |
\v 50 यीसु न वे तै जवाब देई, मिल जु त्वेमा बोलि, कि मिल त्वेतै अंजीर का डाळा तौळा देखि, क्या तु इलैई बिस्वास कनी छै? तु एसे बड़ा बड़ा काम देखिलि |
\v 51 फिर वे बटि बोलि, मि तुम मा सच सच बोनु छौं कि तुम स्वर्ग तै खोल्युं अर परमेस्वर का स्वर्गदूतों तै मनिखी का मथि उतरद अर मथि जाण देखिल्या |'' ''गलील का काना मा पैलु आस्चर्यकर्म ''
\c 2
\p
\v 1 फिर तिसरा दिन गलील का काना मा कैगु ब्यो छौ, और यीसु माँ भि होकि छै |
\v 2 और यीसु अर वेगा चेला भि वे ब्यो मा बुलये गे छा |
\v 3 जब दाखरस घटि गे, ता यीसु कि माँ न वेमा बोलि, कि ऊमा दाखरस नि रैगे |
\v 4 यीशु न वीमा बोलि, हे नारि मी त्वेसे क्या काम ? अभि मेरो बगत नि आई |
\v 5 वेगि माँ न चेलूं मा बोलि, जु कुछ उ तुम मा बोलु, उई करियां |
\v 6 ह्वेके यहूदियों गि सुद कनैकि रीति का अनुसार ढुगों का छै: मटका धरयां छा, ज्यांमा द्वी द्वी, तीन तीन मन समाँदु छौ |
\v 7 यीसु न ऊमा बोलि, मटकों मा पाणि भोरि द्या: ता ऊँल ऊंतै लबा लब भोरि दीनी |
\v 8 तब वेन ऊमा बोलि, अब निकाळि कै भोज का प्रधान का समणि लिजा |
\v 9 उ लीगिन, जब भोज का प्रधान ल उ पाणि चखि, जु दाखरस बणि गे छौ, अर नि जणुदो छौ, कि उ कख बटि ऐ च, [पर जौं चेलू न पाणि निकाळि छौ, उ जणदा छा ] ता भोज का प्रधाना ल ब्योला तै बुलै के, वेम बोलि |
\v 10 हर एक आदिम पैलि अछु दाखरस द्योंदु च और जब लोग पी के धुत ह्वे जंदिनि, तब हळुकु द्योंदु पर तिन अछु दाखरस अभि तक रखिकै छोड्यूं च |
\v 11 यीसु न गलील का काना मा अपणु यु पैलु चिन दिखै के अपणि महिमा प्रगट कैरि अर वेगा चेलू न वे पर बिस्वास कैरि |
\v 12 यांगा बाद उ अर वेगी माँ और वेगा भै अर वेगा चेला कफरनहुम कु गैनि अर व्ह्क कुछ दिन रैनि ''मन्दिर बटी व्यापारियों को निकाळे जाण''
\v 13 यहूदियों को फसह कु त्योहार नजदीक छौ, अर यीसु यरुसलेम कु गै |
\v 14 वेन मन्दिर मा बळद, ढेबरा, अर कबूतर का बेचण वळों और सर्राफों तै बैठयूँ पै |
\v 15 तब वेन जूडूं को कोड़ा बणैके, सब ढेबरों अर बळदों तै मन्दिर बटि निकाळि दीनि, अर सराफों का पैसा छिलारि दिनि अर पिड़ों तै फरकै दिनि,
\v 16 अर कबूतर बेचण वळों मा बोलि,'' यूँतै इख बटि लिजा | मेरा बुबा का घौर तै व्यापारो घौर नि बणावा |''
\v 17 तब वेगा चेलों तै याद आई कि लिख्युं चा, ''तेरा घौरो धिवड़ो मी तै खै जालो''
\v 18 यां पर यहूदियों न वे बटि बोलि, तु जु यु करिदि छै त हम तै कु वळो चिन्ह दिखौणि छै ?
\v 19 यीसु न ऊँतै जवाब देई; कि ये मन्दिर तै ढोळि द्या, अर मि वे तै तीन दिन मा खड़ू कैरि द्युलू |
\v 20 यहूदियों न बोलि, ये बणौण मा छियालिस साल लगि छन, अर क्या तु वे तै तीन दिन मा खड़ो कैरि दीलि ?
\v 21 पर वेल ता अपणा सरीर का मन्दिर का बार मा बोलि छौ |
\v 22 इलै जब उ मुर्दों म बटि ज्यूँदो ह्वे त वेगा चेलों तै याद आइ, कि वेळ यु बोलि छौ; अर ऊँल पवित्रसास्त्र अर वे वचनै कि जु यीसु न बोलि छौ, बिस्वास कैरि |
\v 23 जब उ यरूसलेम म फसह क समय त्योहार मा छौ, त भौतु न ऊँ चिन्हों तै जौं उ दिखौंदु छौ देखि कै वेगा नौं पर बिस्वास कैरि |
\v 24 पर यीसु न अफतै ऊँगा भरोसा पर नि छोड़ि किलैकि उ सभ्यों तै जणुदो छौ |
\v 25 और वे तै जरूरत नि छै कि मनखी का बारा मा क्वी गव्हे द्यो, कलैकि उ अफि जणुदो छौ कि मनखी का मन मा क्याच ? ''यीसु और नीकुदेमुस''
\c 3
\p
\v 1 फरीसियों म बटि नीकुदेमुस नौ को एक आदिम छौ, जु यहूदियों कों सरदार छौ |
\v 2 वेन राती यीसु का समणि ऐ कै वेमा बोलि, हे रब्बी, हम जणदा छां, कि तु परमेस्वरै तरपां बटि गुरु ह्वे के अंइ छै, किलैकि क्वी भि यूँ चिन्हों तै जु तु दिखौंदि छै, त जु परमेस्वर वे दगड़ी नि हो, त नि दिखै सकुदु |
\v 3 यीसु न वेतै जवाब देइ; कि मि त्वे से सच सच बोनु छौं, जु क्वी नया सिरा से नि जनमु ता परमेस्वर को राज्य देखि नि स्कुदो |
\v 4 नीकुदेमुसा न वेमु बोलि, मनखी जब बुद्या ह्वे गे, त कनकै जनम ले सकुदु च? क्या उ अपणि माँ कि कोखी माँ दुसरि दौं प्रवेस कैरि के जनम ले सकुदु च?
\v 5 यीसु न जवाब देइ, कि मि त्वे से सच सच बोनु छौं; जब तक क्वी मनखी पाणि अर आतमा से नि जनमू त उ परमेस्वर का राज मा प्रवेस नि कैरि स्कुदो |
\v 6 किलैकि जु सरीर बटि जन्म्युं च, उ सरीर च; अर जु आतमा बटि जन्म्युं च, उ आतमा च |
\v 7 भोंचकों नि हो, कि मिल त्वे से बोलि, कि तुमतै नया सिरा से जनम लेण जरूरि च |
\v 8 हवा जिना चाँदी च उना चळदि च, अर तु वींगि अवाज सुणिदि छै, पर नि जणिदि, कि व कख बटि औणि अर किना कु जाणि च? जु क्वी आतमा बटि चळुदु च उ इनी च |
\v 9 नीकुदेमुसा न वे तै जवाब दीनि, कि यु बात कनकै ह्वे सकदि छन?
\v 10 यु सूणि के यीसु न वे बटि बोलि, तु इस्रालियों कों गुरु ह्वे के भि क्या यूँ बातों तै नि समझिदि?
\v 11 मि त्वे से सच सच बोनु छौं कि हम जु जंणदा छां, उई बोल्दा छां, अर जैतै हमुन देखि च, वेगि गव्हे देंदा छां, अर तुम हमारि गव्हे स्वीकार नि करदां |
\v 12 जब मिन तुम बटि प्रथ्वी कि बात बोलिनि, अर तुम बिस्वास नि करदां, त जु मी तुम से स्वर्गे बातुं बोलु, त फिर कनकै बिस्वास करिल्या?
\v 13 क्वी स्वर्ग पर नि चैड़ि, केवल उई जु स्वर्ग बटी उतरि, जन मनखी कु नौनु जु स्वर्ग मा च |
\v 14 और जै ढंग से मूसा न जंगळ म गुरौ तै ऊँचा पर चड़ै, वेई ढंग से जरूरि च कि मनखी कु नौनो भि ऊँचा पर चड़ै जौ |
\v 15 इलैकि जु क्वी वे पर बिस्वास कौरू उ अनन्त जीवन पालु |
\v 16 '' किलैकि परमेस्वरा न जगत संसार इन प्यार रखि कि वेन अपणु एकुंत नौनु दे दीनि, इलैकि जु क्वी वे पर बिस्वास कौरु उ नस्ट नि हो, पर अनन्त जीवन पौ |
\v 17 परमेस्वरा न अपणा नौन तै संसार म इलै नि भेजि कि संसार पर दंड कि आज्ञा द्यो, पर इलै भेजि कि संसार वे बटि मुक्ति पौ |
\v 18 जु वे पर बिस्वास करुदु च, वे पर दंड की आज्ञा नि होंदी, पर जु वे पर बिस्वास नि करुदो, उ अपराधि ठैरि चुकि गे; इलैकि वेन परमेस्वरा एकुंत नौना का नौ पर बिस्वास नि कैरि |
\v 19 अर दंड कि आज्ञा कु कारण यु च कि उज्यळो संसार मा ऐ च, और मनख्यूं न अँधेरा तै उज्यळा से जादा अछु जाणि किलैकि ऊँगा काम बुरा छा |
\v 20 किलैकि जु क्वी बुरै करुदु च, उ उज्यळा से बैर रखुदु च, अर उज्यळा समिणि नि औंदु, इन नि हो कि वेगा कामु पर दोस लगेइ जौ |
\v 21 पर जु सच पर चळदु च, उ उज्यळा समीणि औंदो च, किलैकि वेगा काम प्रगट होनु कि उ परमेस्वरै कि तरपां बटि करे गे छन |''
\v 22 यांगा बाद यीसु अर वेगा चेला यहूदिया देस मा ऐनी; अर उ वख ऊँ दगड़ि रैके बपतिस्मा देण लगि गे |
\v 23 युहना भि सालेम का समणि ऐनोन म बपतिस्मा देंदु छौ, किलैकि व्ह्क छक पाणि छौ, अर लोग ऐ के बपतिस्मा ल्योंदा छा |
\v 24 युहना वे समय तक जेलखाना म नि डळे गे छौ |
\v 25 व्ह्क युहना क चेलूं को कै यहूदि दगड़ि शुधि का बारा म झगड़ा ह्वे |
\v 26 अर ऊँला युहना का समणि ऐ के वेम बोलि, ''हे गुरु, जु आदिम यरदन का छाला त्वे दगड़ि छौ, अर जैगि तिल गव्हे दे च; देख, उ बपतिस्मा देंदु च, अर सब वेमा औंदा छिन |''
\v 27 युहना न जवाब देई, '' जब तक मनिखी तै स्वर्ग बटि न दिये जौ, तब तक उ कुछ नि पै सकुदो |
\v 28 तुम ता अप्फी मेरा गवाह छां कि मिन बोलि छौ, मि मसिह नि छौं, पर वेगा अगनै भीजे गयुं छौं |
\v 29 जै गि ब्योली चा, उई ब्योला च; पर ब्योला को द्गड़या जु खड़ो ह्वे के वेगी सणुदु च, ब्योला का सब्द से भौत खुस होंदो : अब मेरी या खुसी पूरी ह्वे च |
\v 30 जरूरि च कि उ बड़ु अर मी घटुं |
\v 31 '' जु मथि बटी औंदु च उ स्रेस्ट च; जु प्रथ्वी बटि औंदु च उ प्रथ्वी कु च, अर प्रथ्वी कि बात बोलुदु च: जु स्वर्ग बटि औंदु च, उ स्भ्युं का मथि च |
\v 32 जु कुछ वेन देखि अर सूणि च, वेगी गव्हे देंदु च; अर क्वी वेगी गव्हे स्वीकार नि करुदु |
\v 33 जै न वेगी गव्हे स्वीकार कैरेलि वेन ईं बात पर मोहर लगै दीनि कि परमेस्वर सचो च |
\v 34 किलैकि जैतै परमेस्वरा न भेजि च, उ परमेस्वरै कि बात बोळदु च; किलैकि उ आतमा नापी नापि के नि द्योंदो |
\v 35 बुबो नौना से प्यार रखदु च, अर वेन सब चीज वेगा हथ मा दियीं छिन |
\v 36 जु नौना पर बिस्वास करुदु च, अनंत जीवन वेगो च; पर जु नौना कि नि मणुदो, उ जीवन तै नि देखुलो, पर परमेस्वर कु गुसा वे पर रौंदु च |
\c 4
\p
\v 1 फिर जब प्रभु तै पता चलि कि धर्मशास्त्र जंणन वळुंन सूणि कि यीसु युहना से जादा चेला बणौदुं अर ऊँतै बपतिस्मा द्योंदु च |
\v 2 जबकि यीशु खुद न पर ऊंका चेला बपतिस्मा देंदा छा |
\v 3 तब उ यहूदिया छोड़ि के गलील चलि गैनि,
\v 4 अर ऊं तै सामरिया गौं बटे ह्वेके जाण जरूरि छौ |
\v 5 फिर यीशु सामरिया मा सुखार नौं का एक गौं मा ऐ | उ गौं वीं जमीन का नजदीक ज्व याकूब न अपड़ा नौंना यूशुफ तैं दे छै |
\v 6 अर याकूब कु कुआँ भि उखि छौ | अर यीसु बटा हिटण से थक्यां छा उ उनि वे कुआँ पर बैठि गैनि | या बात छठवां घंटा का लगभग ह्वे |
\v 7 इथगा मा एक सामरी जाति कि जनन पाणि भोनु कु ऐ | यीसु न वींकु बोलि, '' मी तैं पाणि पिलौ | ''
\v 8 किलैकि ऊंका चेला शैर मा खाणु मोल लेणु कु गयां छा |
\v 9 वीं सामरी जाति जनना ल वेमु बोलि, '' तु यहूदी ह्वे के मी सामरी जाति कि जनन बटि पाणि किलै मंगणि छै ?{किलैकि यहूदि सामरियों का दगड़ी कै प्रकार कु व्यवहार नि रखदिनी | }
\v 10 यीसु न जवाब देई, जु तु परमेस्वर कु वरदान तै जणिदि, अर यु भि जणिदि उ कू चा जु त्वे बटि बोनु च, मी पाणी पिलौ, त तु वे बटी मंगदी, अर उ त्वे तै जीवन कु पाणी द्योंदु | ''
\v 11 वीं सामरी जाति कि जननान यिशुमु बोलि, हे प्रभु त्वेमा पाणी भोनु कु त कुछ छैं भि नीच, अर कुआँ गैरुच, त फिर उ जीवन को पाणी त्वेमा कख बटि ऐ?
\v 12 क्या तु हमरा बुब्बा याकुब से बड़ो छै, जैन हमतै यु कुआँ दीनि; अर अफ भि अपणि सन्तान, अर अपणा जानवरुं समेत यामा बटे पेई ?
\v 13 यीसु न वींतै जवाब देई, जु क्वी ये पाणी प्यालो उ फिर तिसाळो होलो,
\v 14 पर जु क्वी वे पाणी में से प्यालो जु मी वे तै द्युलू, उ फिर अनन्तकाल तक तिसाळोनि होल्लो ; पर जै पाणि मी वे तै द्युलू, उ वेमा एक सोता बणि जालो जु अनन्त जीवनों कु उम्णु रालो | ''
\v 15 वीं जननान यिशुमु बोलि, हे प्रभु, वे पाणि मी तै दि किलैकि मी तसाळि नि हों अर न पाणि भोनु कु इतगा दूर औं | ''
\v 16 यीसु न वीं से बोलि, जा, अपणा मालिक तै इना बुलै के लौ |
\v 17 वीं जनना न जवाब दीनि, मी बिना मालिकै छौं, यीसु न वीं से बोलि, तु ठिक बोनी छै कि मी बिना मालिकै छौं |
\v 18 किलैकि तु पांच मालिक कैरि चुकगे, अर जैमा तु अब छै ऊ भि तेरो मालिक नी चा, यु तिन सच्ची बोलि च |
\v 19 वीं जनानि न वे से बोलि, हे प्रभु मी लगदु च कि तु भविस्य्द्कता छै |
\v 20 हमरा बाप दादों न येई पहाड़ पर अराधना कैरि, अर तुम बोना छां कि वा जगा जख अराधना कन चैणि यरुसलेम म च |
\v 21 यीसु न वीं से बोलि, हे नारी, मेरी बात कु बिस्वास कौर कि उ समय औणु च कि तुम न ता ये पहाड़ पर परमेस्वर कि अराधना करिल्या, न यरुसलेम म |
\v 22 तुम जै तै नि जणदां, वेगी अराधना करदा छां, अर हम जै तै जणदा छां वेगि अराधना करदां; किलैकि उध्दार यहूदियों म बटि च |
\v 23 पर उ समय औणु च, अर अभि भि च, जै मा सचा भक्त परमेस्वर पिता कि अराधना आतमा और सचै से करला, किलैकि परमेस्वर पिता अफुकु इनि अराधना कन वळों तै खुज्योंदु च |
\v 24 परमेस्वर आतमा च, अर जरूरि च कि वेगी अराधना कन वळा आतमा अर सचै से अराधना करुनु |
\v 25 वीं जननी न वे से बोलि, मी जणदु छौं कि मसीह जु ख्रिस्त कैलोंदु च, औण वळो च, जब उ आलो, त हम तै सब बात बतै द्यालो |
\v 26 यीसु न वीं कु बोलि, मि जु त्वेमा बोनु छौं, उई छौं |
\v 27 इतगामा यीशुगा चेला ऐ गेनी, अर चौंकि गीनि कि यीशु वीं समरि जाति कि जनना दगड़ि बात कनूच तबि भि कैल नि पूछी, कि तु क्या चाँदि छै? य किलै वीं दगड़ी बात कनी?
\v 28 तब वा जनन अपणु घड़ा छोड़ी के गौं मा चली गे, अर लोगुं बटि बोन बड़ी गे,
\v 29 अवा एक मनिखी तै देखा, जैन सब कुछ जु मिन कैरि चा मी बतेएली; कखि युई त मसिह नी चा?
\v 30 उ गौं बटे निकळि के यीशुका समणि औण बड़ि गेनी |
\v 31 इतगामा यीशुगा चेलूं न यीसुमु य अजुजि कैरि, हे रब्बी कुछ खै लि |
\v 32 पर यीशुन ऊमा बोलि, मीमा खाणु कु इन खाणूच जैते तुम नि जणदां |
\v 33 तब चेलूं न आपस म बोलि, क्या क्वी वेकु कुछ खाणु कु लै च?
\v 34 यीसुन ऊंमा बोलि, मेरो खाणु यूच कि अपणा भेजण वळाा कि मनसागा अनुसार चलुं अर वेगो काम पूरु करूं |
\v 35 क्या तुम नि बोळदां, लवै होण मां अभि भि चार मैना पोड़यां छिन ? देखा मी तुममु बोनु छौं, अपणां आंखा उठै के पुंगड़ों तै देखा कि उ लवै कु पकि गेनि |
\v 36 लवै कंन वळो मजदूरि पौंदो अर अनन्त जीवनों कु फल बटोरुदुच, इलैकि बोंण वळो अर लवै कन वळो द्ई मिली के खुसी मनौनु |
\v 37 किलैकि इखुम या बात ठिक बैठिदिच कि बुतण वळो क्वी और च अर लवै कंन वळो क्वी और |
\v 38 मिन तुम तै उ पुंगुड़ो लौंणु कु भेजि जैमा तुमुन मेंनत नि कैरि: दुसरुं न मेहनत कैरि अर तुम ऊँगि मेहनत कु फल मा साजा होयां |
\v 39 वे गौं का छक सामरियों न वीं जनना बोल्यां से यीसु पर बिस्वास कैरि, किलैकि वींल य गव्हे दे छै: कि वेन सब कुछ जु मिल कैरि च, मी बताऐलि |
\v 40 इलै जब यु सामरि लोग वेका समणि ऐनि, त वेसे अजुरि कन लगि गेनि कि हमरा य्ह्क रौ | त उ व्ह्क द्वी दिन तक रै |
\v 41 वेगा वचनु का वजे से और भि बिजां लोगुं न बिस्वास कैरि
\v 42 अर वीं जननि म बोलि, '' अब हम तेरा हि बोल्यां से बिस्वास नि करदां; किलैकि हमुन अफि सूणेलि, अर जंणदा छां कि युई सच मुच म संसार कु उधारकर्ता चा |
\v 43 फिर ऊँ द्वी दिनु का बाद उ व्ह्क बटि निकळि कै गलिलो कु गै,
\v 44 किलैकि यीसुन अफि गव्हे दीनि कि भविस्य्द्कता अपणा देस मा आदर नि पौंदो |
\v 45 जब यीशु गलीलमु ऐनिता गलील का लोग खुस व्हेके ऊं बटे मिलिनि, किलैकि जतना काम यीशुन यरुसलेम मा त्योहारका समयमां कैरि छा, ऊँल ऊँ सभ्युं तै देखि छौ, किलैकि उ भि त्योहार मा गै छा
\v 46 तब यीशु फिर गलील का काना का गौंमा ऐनि जख ऊंन पाणि तै दाखरस बणै छौ | हुक रजाकु एक नौकर छौ जैगु नौनो कफरनहुम म बिमार छौ |
\v 47 उ यु सूणि के कि यीसु यहूदिया बटे गलीलमा ऐ गेनि, तउ यिशुमु गैइ अर वेमा अजुजि कन बैठि गे कि चलि के मेरा नौना तै ठिक कैरिदि : किलैकि उ मुरण वळो छौ |
\v 48 यीसु न वेमा बोलि, जब तक तुम चिन्ह, चमत्कार का कामु तै नि देखिल्या तब तक बिलकुल भि बिस्वास नि करिल्या |
\v 49 राजा क सेवका न वेमा बोलि, हे प्रभु मेरा नौन कि मौत होण से पैलि चल |
\v 50 यीसु न वेमा बोलि, जा तेरु नौनो जिंदु च | वे मनिखि न यीसु कि बोलीं बातुं कु बिस्वास कैरि अर चलि गे |
\v 51 उ बटा म गि छौ कि वेगा सेवक वे तै मिलिनि अर बोन बड़ि गीनि कि तेरो नौनो जिंदु च |
\v 52 वेन ऊँ बटि पूछि '' कैं घड़ि उ ठिक होण लगि ? ऊँल वेमा बोलि, ब्याळि सातवाँ घंटा मा वेगो जौर उतरि गे |
\v 53 तब बुब्बा जांणि गे कि यु वींई घड़ी ह्वे जै समय पर यीसु न वेमा बोलि, तेरु नौनो जिंदु च, '' अर वेन अर वेगा सारा घराना ल बिस्वास कैरि |
\v 54 यु दुसरो चमत्कार छौ जु यीसु न यहूदिया बटि गलील मा ऐ दिखै |
\c 5
\p
\v 1 यूँ बातुं का बाद यहूदियों कु एक त्योहार ह्वे, अर यीसु यरुसलेम म गै |
\v 2 यरुसलेम म भेड़- फाटक का समणि एक कुण्ड च जु इबरानि भासा म बैतसदा कैलादुं चा; वेगा पांच ओसारा छिन |
\v 3 यूँमा बिंजा बिमार जन कांणा, लूला लंगड़ा अर सुख्याँ अंग वळा पाणि का हिलणै कि उम्मीद मा पोड़यां रौंदा छा |
\v 4 किलैकि सै बगत पर परमेस्वर क स्वर्गदूत कुण्ड मा उतरि के पाणि तै हिलौंदा छा | पाणि का हीळदि जु क्वी पैलि उतरुदो उ ठिक ह्वे जांदु छौ चै वेगि क्वी भि बीमारि किलै नि हो |
\v 5 उख एक मनिखि छौ, जु अड़तिस बरसुं बटि बिमारि मा पोड़यूँ छौ |
\v 6 यीशुन वेतै पोड़यूँ देखि के अर यु जाणि के कि भौत दिनु बटी इं दसा म पोड़यूँ च, वेन वेमा पूछि, क्या तु ठिक होण चांदि छै ?''
\v 7 वे बिमार मनिखिन यीशुतैं जवाब देई, हे प्रभु मी दगड़ि क्वी आदिम नीच कि जब पाणि हिलयेजौ, कि मी तै कुण्डमा उतारू, पर मेरा जांद- जांद दुसरो मी से पैलि उतरि जांदु |
\v 8 यीशुन वेमा बोलि, ''उठ, अपणि खाट उठौ, अर चलि फिरिलि | ''
\v 9 उ मनिखि एकदम ठिक व्हेगे, अर अपणि खाट उठैके चलणं फिरण लगिगे |
\v 10 उ सब्त को दिन छौ | इलै यहूदि वे बटे जु ठिक व्हेछौ, बोन लगि गेनी, आज त सबतो दिन च, तेरो खाट उठौण ठिक नीचा |
\v 11 वेन ऊँतै जवाब दीनि, जैन मीतै ठिक कैरि, वेनि मी बटे बोलि, अपणि खाट उठौ अर चल फिर |
\v 12 ऊँल वेमु पूछि, उ कु आदिमच जैन त्वे मु बोलि, खाट उठौ अर चल फिर ?
\v 13 पर जु ठिक व्हेगे छौ उनि जणुदो छौ कि उ कूचा, किलैकि वीं जगह म भीड़ होण का वझे से यीसु हुक बटे हटिगे छौ |
\v 14 यूँ बातुंका बाद उ यीशुतैं मन्दिर म मिली | यीशुन वेमु बोलि, देख तु ठिक व्हे गेई: फिरसे पाप नि कैरि, इन नि हो कि यांसे क्वी भारि विपदा त्वे पर ऐजौ |
\v 15 वे मनिखिन जैके यहूदियों मु बोलि दीनि कि जैन मीतै ठिक कैरि उ यीशुचा |
\v 16 यीं वजै से यहूदि यीशुतैं सतौण लगि गेनि, किलैकि उ इन काम सबत का दिनमा करुदु छौ |
\v 17 यांपर यीसुन वेमु बोलि, मेरो पिता अब तक काम करुदुच, अर मीभि काम करुदु छौं |
\v 18 इलैई यहूदि औरभि जादा यीशुतैं मनै कोशिश कन बड़ि गैनि, किलैकि उ न केवल सबतका दिन कि विधि तै तोडुदो, पर परमेस्वर तै अपणु पिता बोलि के अफतै परमेस्वर क तुल्य भि ठैरोंदु छौ |
\v 19 यांपर यीशुन ऊँमु बोलि, मि तुममु सच सच बोनु छौं, नौनु खुद से कुछनि कैरि सकुदो, केवल उजु पितातैं करद देखुदुचा, किलैकि जौं- जौं कामु तैउ करुदुच ऊँतै नौनु भि वेई ढंग से करुदुच
\v 20 किलैकि पिता नौना से प्यार करुदुच अर जुजु काम उ अफ करुदुच, ऊँ सब वेतै दिखोंदुच; अर उ यांसे भि बड़ा काम वेतै दिखालो, इलैकि तुम अचम्भा कौरा |
\v 21 जन पिता मोरयुंतै उठोंदु अर जिलौन्दू च, उनी नौनु भि जौंतै चांदूच ऊँतै जिलौदुंच |
\v 22 पिता कैगो न्याय नि करुदो, पर न्याय कनौकु सब काम नौना तैं सौंपि दियेलि,
\v 23 कि सब लोग जन पिताकु आदर करदिनि उनी नौना कुभि आदर करुनु | जु नौना कु आदर नि करुदो, उ पिताकु जैन वेतैं भेजिचा, आदर नि करुदो |
\v 24 मि तुममु सच सच बोनु छौं, जु मेरो वचन सूणि के मेरा भेजण वळा पर बिस्वास करुदुच, अनन्त जीवन वेगुच; अर वे पर दंड कि आज्ञा निव्हेंदि पर उ मौत बटे पार व्हेके जीवनमा प्रवेस करि चुकिगे |
\v 25 मी तुममु सच सच बोनु छौं उ समय औंदुच, अर अभिच, ज्यांमा मुर्दा परमेस्वरै नौना कि अवाज सुणला, अर जु सुणला उ जीला |
\v 26 किलैकि जन पिता अफमा जीवन रखुदुचा, वेई तरीकेसे वेन नौना तैभि यु अधिकार दियुंचा कि अफमा जीवन रखु;
\v 27 इख तक कि वेतैं न्याय कनौकु भि अधिकार दियुंच, इलैकि उ मनिखिकु नौनु च |
\v 28 यांसे अचम्भा नि कौरा; किलैकि उ समय औंदुचा कि जतगा कब्रुंमा छिन उ वेकि अवाज सूणिकि निकळि आला |
\v 29 जौंन भलै कैरिच उ जीवनका पुनरुथानौकु ज्युन्दा व्हे जाला |
\v 30 मि अपने आप बटि कुछ नि कैरि सकुदूँ; जन सुणुदु छौं, उनि न्याय करुदु छौं; अर मेरु न्याय सचो च, किलैकि मि अपड़ि इछा न पर अपणा भेजण वळा कि इछा चांदू छौं |
\v 31 जु मि अफि अपड़ि गव्हे दयों, ता मेरि गव्हे सचि नी च |
\v 32 एक औरच जु मेरि गव्हे देंदुचा, अर मि जणुदु छौं कि मेरि ज्व गव्हे उ देंदुचा , वा सचिच |
\v 33 तुमुन युहना बटे पुछवाई अर वेन सचै कि गव्हे देचा |
\v 34 पर मि अपणा बारामा मनिखिकि गव्हे नि चांदु; तबभि मि यूँ बातुंतै इलै बोनु छौं कि तुमतै उद्धार मिलु |
\v 35 उता जळदो अर चमकुदो दिया छौ, अर तुमतैं कुछ देर तक वेगा उज्यळामा मगन होण अछु लगि |
\v 36 पर मीमा ज्व गव्हेचा वा युहना कि गव्हे से बड़ि च; किलैकि जु काम पितान मीतै पूरो कनुकु सौंपिच जन युई काम जु मि करुदु छौं, उ मेरा गवाह छिन कि पिता न मीतै भेजिचा |
\v 37 अर पिता जैन मीतैं भेजिचा, वेनि मेरि गव्हे देचा | तुमुनना कभि वेको शब्द सूणि, अर ना वेको रूप देखिचा ;
\v 38 अर वेका वचनतै अपणा मनमा स्थिर नि रखद्यां, किलैकि जैते वेन भेजि तुम वेगो बिस्वास नि करदां |
\v 39 तुम पवित्रसास्त्रमा ढुंडद्यां, किलैकि समझदा छां कि वेमा अनन्त जीवन तुमतैं मिळुदुचा; अर यु उईचा जु मेरि गव्हे देंदुचा;
\v 40 तबभि तुम जीवन पौणु कु मीमा औण नि चंद्यां |
\v 41 मि मनख्यूं बटे आदर निचांदु |
\v 42 पर मि तुमतैं जणुदो छौं कि तुम मा परमेस्वरो प्यार नीचा |
\v 43 मि अपणा पिता का नौंसे अयूँ छौं, अर तुम मीतैं स्वीकार नि करंदा; जु क्वी और अपणाहि नौंसे आलो ता वेतै स्वीकार कैरि लील्या |
\v 44 तुम जु एक दुसरा बटे आदर चांदा छां अर उ आदर जु केवल परमेस्वर कि तरपां बटेचा, नि चद्यां, ता फिर कनकै बिस्वास कैरि सकदा छां ?
\v 45 इन समझा कि मि पिता का समणि तुम पर दोस लगौलु; तुम पर दोस लगौण वळो ता मूसाच, जै पर तुमुन भरोसु रखिचा |
\v 46 जु तुम मूसा को बिस्वास करदा, ता मेरो भि बिस्वास करद्यां, इलैकि वेन मेरा बार म लेखि च |
\v 47 पर जु तुम लेखीं बातुं पर बिस्वास नि करद्यां, त मेरि बातुं पर कनकै बिस्वास करिल्या ? ''
\c 6
\p
\v 1 यूँ बातुंका बाद यीशु गलील कि झील मतलब तिब्रियासै कि झील का छाला मा गैनि |
\v 2 अर एक बड़ि भीड़ ऊंगा पिछनै व्हेगे किलैकि जु चमत्कार यीशु बिमारु पर दिखांदाछा उ ऊँतै देखदा छा |
\v 3 तब यीशु पहाड़ पर चड़िकै अपणा चेलुंका दगड़ि उख बैठि गेनि |
\v 4 यहुदियुं कु फसहकु त्योहार नजदीक छौ |
\v 5 तब यीशुन अपणा आंखा उठैके एक बड़ि भीड़ तै अपणा समिणि औण देखि, ता वेन फिलिप्पुस मा बोलि, हम यूँगा खाणुकु कख बटि रोट्टी मोल लां ?
\v 6 ऊंन या बात वेतै परखुणु कु बोलि, किलैकि उ अफ जणदा छा कि मिन क्या कनचा |
\v 7 फिलिप्पुसन यीशुतैं जवाब देई, द्वी सौ दीनारै कि रोट्टि भि ऊँकु पूरी नि होण कि ऊँमें से हर एकतै जर जरा मिलि जौ |
\v 8 यीशुका चेलूंमा बटे शमौन पतरस का भैन वेमु बोलि,
\v 9 इख एक नौनुचा जैमु जौ कि पांच रोट्टि अर द्वी माछा छिन; पर इतगा लोगुं कु उ क्या छिन ?
\v 10 यीशुन बोलि, लोगुंतै बैठै द्या | वीं जगह म भौत घास छै : तब लोग जौंमु आदिमों कि गिणति लगभग पांच हजारै छै, उ सभि बैठि गेनि |
\v 11 तब यीशुन रोट्टि पकड़ि, अर धन्यबाद कैरि के बैठण वळुंतैं बांटि दीनि; अर उनी माछुंमा बटे जतगा उ चांदा छा बांटि दीनि |
\v 12 जब उ खैके छकि गेनी ता यीशुन अपणा चेलूंमु बोलि, बच्यां टुकड़ों तै बटोरि ल्या कि कुछ फेंके निजौ |
\v 13 अर ऊंन बटोरि, अर जौ कि पांच रोट्टियूँका टुकड़ों बटे जु खाण वळुंमा बटे बचिगे छा, वांगा बारा ठोपरा भोरिनि |
\v 14 तब जु चमत्कार यीशुन कैरि दिखै वेतै उ लोग देखिके बोन लगि गेनि, उ भविस्य्द्कता जु संसारमा औण वळो छौ पक्कु युईचा |
\v 15 यीशु यु जांणिके कि उ मीतैं राजा बणौंणुकु पकन चाणा छिन , ता पहाड़ पर अकेला चलिगे |
\v 16 जब रुमुक व्हेता ऊंका चेला झीलका छाला गैनि,
\v 17 अर नाव पर चड़िके झीलका छाला कफरनहूममा जाण बठी गेनि | उबारि अंधेरो व्हेगे छौ, अर यीशु अभि तक ऊँगा समिणि नि ऐ छा |
\v 18 आंधि का वजैसे झीलमा बौछारि औण बड़िगे छै |
\v 19 जब उ खेते खेते तीन- चार मील का लगभग निकळि गेनि, ता ऊँन यीशुतैं झीलमा चलण अर नाव क समिणि औंण देखि, अर डैरि गेनि |
\v 20 पर यीशुन ऊंमु बोलि, मिछौं; डैराना |
\v 21 अर चेला यीशुतैं नावमा चड़ौंणुकु राजि व्हेनि अर एकदम वा नाव वीं जगहमा जै पौंछि जख उ जांणा छा |
\v 22 दुसरा दिन वीं भीड़ान, ज्वा झीलका छाला खड़िछै, यु देखि कि इख एकतैं छोड़िके और क्वी नाव निछै; अर यीशु अपणा चेलुंका दगड़ि वीं नाव परनि चड़िनि, पर केवल ऊंकाहि चेला गैछा |
\v 23 तब दुसरि नाव तिबरियास बटे वीं जगहका संमिणि ऐनि, जख ऊंन प्रभुतै धन्यवाद कनाका बाद रोट्टि खैछै |
\v 24 इलै जब भीड़ान देखिकि इखना यीशु छिन अरना ऊंका चेला, ता ऊभि नावों पर चड़ीके यीशुतैं ढुंडदि कफरनहुम पौंछिनि |
\v 25 झीलाका छाला जब उ यीशुतैं मिलिनीता ऊंन बोलि, हे रब्बी, तु इख कब ऐ ?
\v 26 यीशुन ऊंतै जवाब देई, मि तुममा सच सच बोनु छौं, तुम मीतैं इलैनि ढुंडणाछां कि तुमुन चमत्कार देखिनि, पर इलैई कि तुम रोट्टि खैके छकिं छां |
\v 27 नाशमान खाणुकु मेहनत निकौरा, पर वे खाणुकु जु अनन्त जीवन तक ठैरुदुचा, जैतै मनखिकु नौनु तुमतैं देलो, किलैकि पिता परमेस्वरन वे परी छाप लगैचा |
\v 28 ऊंन यीशुमु बोलि, परमेस्वरका कामुतैं कनुकु हम क्या करां ?
\v 29 यीशुन ऊंतै जवाब दीनि, परमेस्वरको काम यूचा कि तुम वेपर, जैतै वेन भेजिचा, बिस्वास कौरा
\v 30 तब ऊंन यीशुमु बोलि, त : तु कुवळो चिन्ह दिखौंदी कि हम वेतै देखिके तेरो बिस्वास करां ? तु कुवळो काम दिखोंदी ?
\v 31 हमरा बाप दादुंन जंगळमा मन्ना खै; जंन लेख्युंचा, वेन ऊंतै खाणुकु स्वर्ग बटे रोट्टि दीनि
\v 32 यीशुन ऊंमा बोलि, मि तुममा सच सच बोनुछौं कि मूसान तुमतैं वा रोट्टि स्वर्ग बटे निदीनि, पर मेरु पिता तुमतैं सच्चि रोट्टि स्वर्ग बटे देंदुचा |
\v 33 किलैकि परमेस्वरकि रुट्टि उईचा जु स्वर्ग बटे उतरिके संसारतैं जीवन देंदुचा |
\v 34 तब ऊंन यीशुमा बोलि, हे प्रभु ईं रुट्टि हमतैं सदानि देंणुरौ |
\v 35 यीशुन ऊंमु बोलि, जीवनकि रुट्टि मिछौं : जु मीमा औंदुच उकभि भुखी निहोलो, अर जु मीपर बिस्वास करुदुचा उ कभि तिसळो निहोलो |
\v 36 पर मिन तुममा बोलिछौ कि तुमुन मीतैं देखिभि लियेली तबभि बिस्वास निकरदां |
\v 37 जु कुछ पिता मीतैं देंदुचा उसब मीमा आलो, अर जु क्वी मीमा आलो वेतै मि कभिनि निकळुलो |
\v 38 किलैकि मि अपड़ि मनसा ना पर अपणा भेजण वळा कि मनसा पूरी कनुकु स्वर्ग बटे उतरयूँ छौं;
\v 39 अर मेरा भेजण वळाकि मनसा याच कि जु कुछ वेन मीतैं देचा, वांबटे मि कुछनि हरचौं, पर वेतैं अंतका दिन फिर जिन्दु उठौं |
\v 40 किलैकि मेरा पिताकि मनसा याचा कि जु क्वी नौना तैं देखु अर वेपर बिस्वास कौरु, उ अनन्त जीवन पौ; अर मि वेतैं अंतका दिनमा फिर ज्यूँदो उठौलु |
\v 41 इलैई यहूदी यीशुपर कुड़कुड़ौंण लगिगेनि, किलैकि ऊंन बोलिछौ, ज्वा रुट्टि स्वर्ग बटे उतरि, वा मिछौं |
\v 42 अर ऊंन बोलि, क्या यु यूसुफो नौनु नीचा, जैगा ब्वे- बाबुंतै हम जणदा छां ? ता उ कनकै बोनुच कि मि स्वर्ग बटे उतरयूँ छौं ?
\v 43 यीशुन ऊंतै जवाब दीनि कि, आपस मानि कुड़कुड़ावा |
\v 44 क्वी मीमानि ऐ सकुदो जबतक कि पिता, जैन मीतैं भेजिचा, वेतै खींचि निल्यो; अर मि वेतैं अंतका दिनमा जिंदु उठै द्युलू |
\v 45 भविस्य्द्कताओंका लेखुंमा यु लिख्युंचा : कि उ सब परमेस्वरैकि तरपां बटे सिखयां होल्ला | जै कैन पिता बटे सूणि अर सीखिचा, उ मीमा औंदुचा |
\v 46 यु नीचा कि कैन पितातैं देखिचा; पर जु परमेस्वर कि तरपां बटेचा, सिर्फ वेनि पितातैं देखिचा
\v 47 मि तुमंमा सच सच बोनुछौं कि जु क्वी बिस्वास करुदुचा, अनन्त जीवन वेकोचा |
\v 48 जीवन कि रुट्टि मिछौं |
\v 49 तुमारा बाप दादुंन जंगळमा मन्ना खै अर मोरिगेनि |
\v 50 यवा रुट्टिचा ज्वा स्वर्ग बटे उतरिदिचा इलैकि मनिखी वामा बटे खौउ अर निमोरू |
\v 51 जीवन कि रुट्टि ज्वा स्वर्ग बटे उतरि, मि छौं | जु क्वी ईं रोट्टि मा बटे खौउ, ता सदानी ज्यूँदो रालो; अर ज्वा रुट्टि मि संसार का जीवनो कु द्युलू, उ मेरो मांसचा |
\v 52 ईं बात पर यहूदि यु बोलिके आपसमा झगड़ा कन बैठि गेनि, कि यु आदिम कनकै हमतैं अपंणु मांस खाणुकु दे सकुदुचा ?
\v 53 यीशुन ऊंमा बोलि, मि तुममा सच सच बोनु छौं कि जब तक तुम मनिखिका नौनाको मांस नि खावा, अर वेगी ल्ल्वे नि प्यावा, ता तुममा जीवन नीचा |
\v 54 जु मेरो मांस खांदो अर मेरि ल्वे प्योंदोचा, अनन्त जीवन वेकोचा; अर मि वेतैं अंतका दिन ज्यूँदो कैरि द्यूलु |
\v 55 किलैकि मेरु मांस सचिमा खाणेकि चीजचा, अर मेरि ल्वे सचिमा पीणैंकि चीजचा |
\v 56 जु मेरु मांस खादों अर मेरि ल्वे पेंदुचा उ मीमा मजबूत बणयूँ रौदुं, अर मि वेमा |
\v 57 जन ज्युंदा पितान मीतैं भेजि, अर मि पिता कि वजैसे ज्यूँदो छौं, उनि उभि जु मीतैं खालो मेरा वजैसे ज्यूँदो रालो |
\v 58 ज्वा रुट्टि स्वर्ग बटे उतरि यईचा, वीं रुट्टि जन ना जैंतै बाप दादुंन खै अर मोरी गेनी; जु क्वी ईं रुट्टि तैं खालो, उ सदानि ज्यूँदो रालो |
\v 59 यूं बातुंतैं यीशुन कफरनहुमका एक अराधनालयमा उपदेश देणाका समयमा बोलिनि |
\v 60 यीशुका चेलूंमा बटे भौतुन यु सूणिके बोलि, यता कठोर बातचा; ईंतै कु सूणि सकुदु ?
\v 61 यीशुन अपणा मनमा यु जांणिके कि मेरा चेला आपसमा ईं बातपर कुड़कुड़ाणा छिन, ता ऊं बटे पूछि क्या ईं बात बटे तुमतैं ठोकर लगणिचा ?
\v 62 जु तुम मनिखिका नौनातैं जख उ पैलि छौ, उख मथि जांण देखिल्याता क्या होल्लो ?
\v 63 आत्माता जीवन देंण वळोचा, शरीर बटे कुछ फैदा नीचा; जु बात मिन तुममा बोलिनि उ आत्मा छिनि, अर जीवनभि छिन |
\v 64 अर तुममा बटे कुछ इनछिन जु बिस्वास निकरदिन | किलैकि यीशु पैलि बटे जंणदा छा कि जु बिस्वास निकरदिनि, उ कुछिनि; अर कु मीतैं पकड़वालो |
\v 65 अर यीशुन बोलि, इलैइ मिन तुममा बोलिछौ कि जब तक कैतै पिताकि तरपां बटे यु बरदान नि दियेजौ तबतक उ मीमा नि ऐसकुदु |
\v 66 ईं बात पर यीशुका चेलूं मा बटे भौतसि उल्टा फिरि गेनि अर वांगा बाद ऊं दगड़ि निगैनि |
\v 67 तब यीशुन ऊं बारहूं बटे बोलि, क्या तुमभि जांण चांणाछां ?
\v 68 शमौन पतरसान यीशुतैं जवाब देई, कि हे प्रभु हम कैमा जां ? अनन्त जीवन कि बातता त्वेमगि छिन;
\v 69 अर हमुन बिस्वास कैरेलि अर जांणिग्यां कि परमेस्वरको पवित्र जन तुमि छां |
\v 70 यीशुन ऊंतैं जवाब देई, क्या मिन तुम बारहूँ तैनि चुनि ? तौभि तुममा बटे एक आदिम शैतानचा |
\v 71 यु वेन समौन इस्करियोति क नौना यहुदा क बारा म बोलि छौ, किलैकि उई जु बारहूँ म बटि एक छौ, वे तै पकड़ौंण वळो छौ |
\c 7
\p
\v 1 यूँ बातुंका बाद यीशु गलीलमा घुमणा रैनि; किलैकि यहूदी ऊंतै मनै कोशिश कनाछा, इलै यीशु यहूदियामा घुमंण नि चांणाछा |
\v 2 यहूदियुंकु झोपड़यूँको त्योहार नजदीक छौ |
\v 3 इलैई यीशुका भयुंन ऊंमा बोलि, इख बटे यहूदियाकु जा, कि जौं कामुतैं तु कनी ऊंतैं तेरा चेला उखभि देखुनु |
\v 4 किलैकि इन क्वीनि होल्लो जु प्रसिद्ध नि होणचौ, अर लुकिके काम कौरु | जुतु यु काम करिदिछै, ता अफतैं संसारमा प्रगट कौर |
\v 5 किलैकि यीशुका भै भि ऊंपर बिस्वास निकरदा छा |
\v 6 तब यीशुन ऊंमा बोलि, मेरो समय अभितक निऐ, पर तुमुकू सब समयचा |
\v 7 संसार तुम बटे बैर निकैरि सकुदो, पर उ मीबटे बैर करुदुचा किलैकि मि वेगा विरोध मा ईं गव्हे देंदुछौं कि वेका काम बुरा छिन |
\v 8 तुम त्योहारमा जावा; मि अभि ये त्योहारमा निजाणु किलैकि अभितक मेरु समय पूरो नि व्हे |
\v 9 यीशु ऊँ दगड़ि यूँ बांतुतैं बोलिके गलील मगि रैगेनि |
\v 10 पर जब यीशुका भै त्योहारमा चलिगेनि तब उ अफ भि प्रगट मना पर जन गुप्त रूपसे गैनि |
\v 11 यहूदि लोग त्योहारमा यीशुतैं यु बोलिके खुज्योंण बठि गेनि कि उ कखचा ?
\v 12 अर लोगुंका बीच यीशुका बारामा चुप चुपिके भौत सि बात व्हेनि : कुछ बोळदाछा, '' उ भलो मनिखिचा'' अर कुछ बोळदाछा, ''ना, उ लोगुंतैं भरमाँदुचा | ''
\v 13 तौभि यहुदियोंका डौरा बानू क्वी आदिम यीशुका बारामा खुलिके निबोळदुछौ |
\v 14 जब त्योहारका अधा दिन बीति गेनि, ता यीशु मन्दिरमा जैके उपदेश देंण बड़ि गेनि |
\v 15 तब यहुदियोंन चकित व्हेके बोलि, येतैं बिन पड़यां बिध्या कनकै आई ?
\v 16 यीशुन ऊंतैं जवाब देई, मेरो उपदेश मेरु नीचा, पर मेरा भेजण वळा कुचा |
\v 17 जु क्वी वेगि मनसा पर चलण चांदो, त: उ ये उपदेशका बारामा जांणि जालु कि यु परमेस्वर कि तरपां बटेचा य मि अपड़ि तरपां बटे बोळदु छौं |
\v 18 जु अपड़ि तरपां बटे कुछ बोळदुचा, उ अपड़ि बड़ै चांदूचा; पर जु अपणा भेजण वळाकि बड़ै चांदूचा उई सच्चुचा, अर वेमा अधर्म नीचा |
\v 19 क्या मूसान तुमतैं व्यवस्था नि दीनि ? तौभि तुममा बटे क्वी व्यवस्था पर निचळदो | तुम किलै मीतै मनं डंळ चाणाछां ?
\v 20 लोगुंन जवाब देई, त्वेमा दुष्टआत्माचा | कु त्वे तै मनं डंळ चाणुचा ?
\v 21 यीशुन ऊंतैं जवाब दीनि, मिन एक काम कैरि, अर तुम सब भौंच्चका छां |
\v 22 ईं वजैसे मूसान तुमतैं खतना कि आज्ञा देचा [इन नीचा कि वा मूसाकि तरपां बटेचा पर बापदादुं बटे चळदि औंणिचा ], अर तुम सबत का दिन मनख्युंको खतना करदा छां |
\v 23 जब सबतका दिन मनख्युंको खतना करे जांदुचा इलैकि मूसाकि व्यवस्था कि आज्ञा टळे निजौ, अर तुम मीपर किलै गुस्सा कनाछां कि मिन सबतका दिन एक मनिखितैं पूरा तरीकेसे ठिक कैरि |
\v 24 मुख देखिके न्याय निकौरा, पर ठिक ठिक न्याय कौरा |
\v 25 तब कुछ यरूसलेमवासि बोन लगि गेनि, क्या यु उई नीचा जैतै मंनं डळैं कि कोशिश करे जणिचा ?
\v 26 पर देखा, उता खुल्ल्मखुल्ला बात कनुचा अर क्वी वे बटे कुछ निबोळदो | क्या सरदारुंन सच सच जांणेलि कि युई मसिह चा ?
\v 27 येतै ता हम जंणदाछां कि यु कखौच | पर मसिह जब आलोता क्वीनि जंणुलो कि उ कखौचा |
\v 28 तब यीशुन मन्दिरमा उपदेश देंणाका समय पुकारिके बोलि, तुम जंणदाछां, अर युभि जंणदाछां कि मि कखौछौं | मिता अफबटे निअंयूँ, पर मेरु भेजण वळो सच्चोचा, वेतैं तुम निजंणदा |
\v 29 मि वेतैं जंणुदुछौं किलैकि मि वेगि तरपां बटे छौं अर वेनि मीतैं भेजिचा |
\v 30 ईं बात पर ऊंन यीशुतैं पकनचै, तौभि कैन वेपर हथ नि डाळि किलैकि ऊंको समय अभि तक निऐ छौ |
\v 31 तौभि भीड़मा बटे भौतसि लोगुंन वेपर बिस्वास कैरि, अर बोन बड़ि गेनि, कि मसिह जब आलुता क्या यांसे जादा चमत्कार दिखालो जु येन दिखेनि ?
\v 32 फरीसियुंन लोगुंतैं यीशुका बारामा युंबांतू तै चुपके चुपके करद सूणि, अर प्रधान याजकुंन अर फरीसियोंन यीशुतैं पकनंकु सिपै भेजिनि |
\v 33 ईं बात पर यीशुन बोलि, मी जरा देर तक और तुम दगड़ि छौं, तब अपणा भेजण वळामु चलि जौलु |
\v 34 तुम मीतैं ढुंडिल्ल्या, पर निपैल्ल्या, अर जख मिछौं, उख तुम नि ऐसकदां |
\v 35 ईं बात पर यहूदियोंन आपसमा बोलि, यु कख जालो कि हम येतै निपौला ? क्या उ ऊंमा जालो जु यूनानियोंमां तितर बितर व्हे रौंदा छिन, अर यूनानियों तैंभि उपदेश द्यालो ?
\v 36 य क्या बातचा ज्वा वेन बोलि, कि तुम मीतैं ढुंडिल्ल्या, अर निपैल्ल्या; अर जख मिछौं, उख तुम नि ऐसकदां ?''
\v 37 त्योहारका आखिरि दिन, जु मुख्य दिनचा, यीशु खड़ा व्हेनि अर पुकारिके बोलि, जु क्वी तिसळोचा ता मीमा औउ अर प्यो |
\v 38 जु मीपर बिस्वास करुलो, जन पवित्रसास्त्रमा ऐचा, कि '' वेका जिकुड़ामा बटे जीवनकु पाणिका गाड गदिना बुग्गि जाला |
\v 39 यीशुन यु वचन पवित्र आत्माका बारामां बोलि, जैते ऊंपर बिस्वास कन वळा पौण वळाछा; किलैकि आत्मा अभि तलक निउतरि छौ, किलैकि यीशु अभि तक अपणि महिमामा निपौंछि छा |
\v 40 तब भीड़मा बटे कैन कैन यूँ बांतूतैं सूणिके बोलि, '' सचमुच युइ उ भविस्य्द्कताचा | ''
\v 41 दुसरा लोगुंन बोलि कि यु मसिहचा | पर कै कैन बोलि, '' किलै ? क्या मसिह गलील बटे आलो ?
\v 42 क्या पवित्रसास्त्रमा इन नि लेख्युं कि मसिह दाउद का वंश बटे अर बैतलहम गौं बटे आलो, जख दाउद रौंदु छौ |
\v 43 अर यीशुका वजेसे लोगुंका बीचमा फूट पोड़ि गे |
\v 44 ऊंमा बटे कुछ लोग यीशुतैं पकनं चांदाछा, पर कैन वेपर हथ निडाळि |
\v 45 तब सिपै प्रधान पुरोहित अर फरिसियोंमा वापिस ऐ गेनि, ऊंन ऊंमा बोलि, तुम वेतै किलैनि लय्यां ?
\v 46 सिपायुंन जवाब दीनि, कि कै मनिखिन कभि इन बात निबोलिनिफरिसियुंन ऊंतै जवाब देई, क्या तुमभि भरमेये गेछां ? |
\v 47 तब फरीसियों न ऊं कु बोलि, "क्या तुम भि भड़कये त नि ग्यां |
\v 48 क्या सरदारुंमा बटे या फरीसियुंमा बटे कैनभि वेपर बिस्वास कैरि ?
\v 49 पर यु लोग जु व्यवस्था नि जंणदिनि, शापित छिन |
\v 50 निकुदेमुसान जु पैलि यीशुमु ऐछौ अर ऊंमें बटे एक छौ, वेन बोलि,
\v 51 क्या हमारी व्यवस्था कै मनिखितैं तब तक दोसि ठैरौंदि चा ? जबतक कि पैलि वींतै सूणिकै जांणि निल्य्यां कि उ क्या करुदुचा |
\v 52 ऊंन यीशुतैं जवाब दीनि कि क्या तूभि गलीलकु रौण वळु छै ? ढूंड अर देख कि गलील बटे क्वी भविस्य्द्कता प्रगट नि व्हे सकुदु |
\v 53 तब सभी अपणा अपणा घरो कु पैटि गेनि |
\c 8
\p
\v 1 पर यीशु जैतुन का पहाड़ पर गैनि |
\v 2 अर सुबेरमा यीशु फिर मन्दिरमा ऐनी, अर तब सब लोग ऊंमा ऐनी अर उ बैठिकै ऊंतै उपदेश देण बठि गेनि |
\v 3 तब शास्त्री अर फरिसी एक जननतैं लेके ऐनि ज्वा व्यभिचारमा पकड़े गेछै, अर वींतै बीचमा खड़ि कैरिकै यीशुमा बोलि,
\v 4 हे गुरु जी, या जनन व्यभिचार कनमा पकड़े गे |
\v 5 अर व्यवस्थामा मूसान हमतैं आज्ञा देईंचा कि इन जननु पर ढुंग्यो करेजौ | ता तुम ईं जनना का बारा मा क्या बोळदां ?
\v 6 ऊंन यीशुतैं परखुणुकु या बात बोलि इलैकि ऊंपर दोष लगौणुकु क्वी बात पौनु | पर यीशु झुकिकै अपणि ऊँगळिलन धरति पर कुछ लिखंण बड़ि गैनि |
\v 7 जब उ यीशु बटे पुछदी रैनि, ता यीशुन सीधा खड़ो व्हेके ऊंमा बोलि, तुममा जु निष्पाप हो उई पैलि वींपर ढुंगु मारो |
\v 8 अर यीशु फिर झुकिकै धरति पर लिखण बैठि गीनि |
\v 9 पर उ लोग यु सूणिकै बड़ों से लेके छोटटा तक, एक एक कैरिकै चलि गेनि, अर यीशु अकेला रैगेनि, अर वा जनन हुकि खड़िरै |
\v 10 यीशुन सीधा खड़ो व्हेके वींमा बोलि, हे नारि उ कख गैनि ? क्या कैन त्वेपर दंडे आज्ञा नि दीनि ?
\v 11 वींन बोलि, कैन निदीनि | यीशुन बोलि, मीभि त्वेपर दंड कि आज्ञा नि देंदु; जा, अर फिर पाप निकैरि |
\v 12 यीशुन फिर लोगुं मा बोलि, संसारो उज्यळो मिछौं; जु मेरा पिछनै व्हे जालो उ अँधेरामा नि चलुलु पर जीवनको उज्यळो पालु |
\v 13 फरीसियुंन यीशुमा बोलि, तुम अपड़ि गव्हे अफि देंदा अर तुमारि गव्हे ठिक नीचा |
\v 14 यीशुन ऊंतै जवाब देई, भलेहि मि अपणि गव्हे अफि देंदु पर फिरभि मेरि गव्हे ठिकचा, किलैकि मि जंणुदुछौं कि मि कख बटे ऐ छौं अर कख जांदु छौं |
\v 15 तुम शरीरका अनुसार न्याय करंदा, पर मि कैगो न्याय नि करंदु |
\v 16 अर जुमि न्याय कौरु भिता मेरु न्याय सच्चु चा; किलैकि मि अफीना पर मिछौं अर पिताचा जैन मीतैं भेजि |
\v 17 तुमारि व्यवस्थामा भि लिख्युंचा कि द्वी जंनु कि गव्हे मिलिके ठिक होंदी;
\v 18 एकता मि अफि अपणि गव्हे देंदु, अर हैंको पिता मेरि गव्हे देंदु जैंन मींतै भेजि |
\v 19 ऊंन यीशुमु बोलि, तुमारो पिता कखचा ? यीशुन जवाब देई, नातुम मीतैं जंणदां, अर ना मेरा पितातैं जु मीतैं जणदाता मेरा पितातैं भि जणदा |
\v 20 यु बात यीशुन मन्दिरमा उपदेश देंण का समय भंडार घरमा बोलिनि, अर कैन यीशुतैं नि पकड़ि, किलैकि ऊंकु समय अभितक नि ऐछौ |
\v 21 यीशु न फिर ऊं कु बोलि, "मि त जांणु छौं अर तुम मी तैं खुजोल्या अर अपड़ा पाप मा मोरी जैल्या जख मि जांणु छौं उख तुम नि ऐ सकदयां |
\v 22 ईं बात पर यहूदियोंन बोलि, क्या उ अपने आपतै मारि देलो, जु बोनुचा कि जखमि जांणु छौं उख तुम नि ऐ सकदां ?
\v 23 यीशुन ऊंमु बोलि, तुम मूड़ी का रौण वळाछां, अर मि मथि को रौण वळोछौं; तुम संसार का छां अर मि संसारो निछौं |
\v 24 इलै मिन तुममा बोलि कि तुम अपणा पापुंमा मोरिल्या, किलैकि जु तुम बिस्वास नि करिल्या कि मि उई छौंता अपणा पापुंमा मोरिल्या |
\v 25 ऊंन यीशुमु बोलि, '' तु कुछै ?'' यीशुन बोलि, मि उई छौं जु पैलि बटे तुमसे बोळदि ऐ छौं |
\v 26 तुमारा बारामा मीतैं भौत कुछ बोनचा अर फैसला लेंण, पर मेरो भेजण वळो सच्चुचा, अर जु मिन वे बटे सूणि उई संसार बटे बोळदुछौं |
\v 27 उ युनि समिझि सकिनि कि उ हम बटे पिता का बारामा बोनुचा |
\v 28 तब यीशुन बोलि, जब तुम मनिखिका नौना तैं ऊँचा पर चड़ैल्या, तब जणिल्या कि मि उई छौं; मि अपने आप से कुछनि करुदूँ पर जन मेरा पितान मीतैं सिखैचा उनी यूँ बातुं तै बोळदु छौं |
\v 29 मेरु भेजण वळो मी दगड़िचा; वेन मीतैं इखुली नि छोड़ि किलैकि मि सदानि ऊं कामुतैं करुदुं जौं बटे उ खुश होंदु चा |
\v 30 यीशु यूँ बांतुतै बोना हि छा कि इतगामा भौतुन ऊं पर बिस्वास कैरि |
\v 31 तब यीशुन ऊं यहूदियों बटे जौंन ऊं पर बिस्वास कैरिछौ, बोलि, जु तुम मेरा वचनमा बन्या रैल्या, ता सच्चीमा मेरा चेला ठैरिल्या |
\v 32 तुम सच्च तै जंणिल्या, अर सच्च तुमतैं स्वतंत्र करुलु |
\v 33 ऊंन यीशुतैं जवाब दीनि, कि हमता अब्रहामका वंश बटे छां, अर कभि कैगा गुलाम नि होयां | ता फिर तु किलै बोनि छै कि तुम स्वतंत्र व्हे जैल्या ?
\v 34 यीशुन ऊंतैं जवाब दीनि, कि मि तुममा सच्च सच्च बोनु छौं कि जु क्वी पाप करुदु उ पापकु गुलाम होंदु |
\v 35 गुलाम सदानि घौर मा नि रौंदु; पर नौनु सदानि रौंदु चा |
\v 36 इलैई कि नौंनो स्वतंत्र करुलो, ता सच्चीमां तुम स्वतंत्र व्हे जैल्या |
\v 37 मि जंणदु छौं कि तुम अब्रहाम का वंश बटे छां, तौभि मेरो वचन तुमारा जिकुड़ा मा जगह नि पौंदु, इलै तुम मी तै मरण डंळ चाणा |
\v 38 मि उई बोळदूँ, जु अपणा पिता का य्ह्क देखि च, अर तुम उई करदां जु तुमुन अपणा पिता बटे सूणि चा |
\v 39 ऊंन यीशु तैं जवाब देई, हमारो पिता ता अब्रहाम चा | यीशुन ऊंमा बोलि, जु तुम अब्रहामै सन्तान होंदा, ता अब्रहाम जन काम करदा |
\v 40 पर अब तुम मी जन मनिखि तै मरण डंळ चाणा छां, जैन तुम तै सच्चु वचन बथै जु परमेस्वर बटे सूणि, इन ता अब्रहामन नि कैरि छौ |
\v 41 तुम अपणा पिता जन काम करदां | ऊंन यीशुमु बोलि, हम व्यभिचार से नि जन्म्याँ, हमारू एकि पिता च अर उ परमेस्वर चा |
\v 42 यीशुन ऊंमा बोलि, कि जु परमेस्वर तुमरो पिता होंदो ता, तुम मी बटे प्यार करदा; किलैकि मि परमेस्वर कि तरपां बटे अयूँ छौं | मि अपणि तरपां बटे नि अयूँ, पर वेनि मी तै भेजि |
\v 43 तुम मेरि बात किलै नि समझ्दियां ? इलैई कि तुम मेरो वचन सूणि नि सकदां |
\v 44 तुम अपणा पिता शैतान बटे छां अर अपणा पिता कि मनसा तैं पूरी कन चांदा छां | उ ता पैलि बटे ह्त्यारू च अर सत्य पर टिक्यूँ नि रै, किलैकि सत्य वेमु छैंहि नीच | जब उ झूठ बोळदो, ता अपणा हि स्वभाव बटे बोळदु; किलैकि उ झूटो चा बलकिनमा झूठ को पिता च |
\v 45 पर मि जु सच बोळदु छौं, इलई तुम मेरो बिस्वास नि करदां |
\v 46 तुममा बटे कु मी तैं पापि ठैरोंदु ? जु मि सच बोळदूँ, ता तुम मेरो बिस्वास किलै नि करिद्यां ?
\v 47 जु परमेस्वर बटे होंदो, उ परमेस्वर कि बातूं तैं सुणुदु च, अर तुम इलै नि सुणदां किलैकि परमेस्वर कि तरपां बटे नि छां |
\v 48 यु सूणिके यहूदियोंन यीशुमु बोलि, क्या हम ठिक नि बोळदां कि तु सामरि छै, अर त्वेमा दुष्टआतमा च ?
\v 49 यीशुन जवाब दीनि, मी पर दुष्टआतमा नीच; पर मि अपणा पिता कु आदर करदूँ, अर तुम मेरो निरादर करदां |
\v 50 पर मि अपणु आदर नि चांदु, हाँ, पर एक चा जु चांदु च अर न्याय करुदु चा |
\v 51 मि तुममा सच सच बोनु छौं कि जु क्वी मनिखि मेरा वचन पर चलुलो, ता उ अनन्त काल तक मौत तैं नि देखुलो |
\v 52 यहूदियोंन यीशुमु बोलि, अब हमुन जांणेलि कि त्वे पर दुष्ट आतमाच | अब्रहाम मोरि गेई अर भविस्य्द्कता भि मरि गेनि; अर तु बोळदि छै, जु क्वी मेरा वचन पर चलुल्लो ता उ अनन्त काल तक मौत कु स्वाद नि चखुलो |
\v 53 हमारु पिता अब्राहम ता मोरिगे | क्या तु वेसे बड़ो छै ? अर भविस्य्द्कता भि मोरि गेनि | तु अफ तैं क्या ठैरौंदि ?
\v 54 यीशुन जवाब दीनि, जु मी अफि अपणि महिमा कौरु, ता मेरि महिमा कुछ नीच; पर मेरि महिमा कन वळु मेरो पिता चा, जैकु तुम बोळदां कि उ तुमारो परमेस्वरच |
\v 55 तुमुन ता वे तैं नि जांणि पर मि वे तैं जंणुदु छौं | जु मि बोलुलु कि मि वेतै नि जंणुदु, ता मि तुम जन झूठो ठैरुलु, पर मि वेतै जंणुदूं अर वेका वचनु पर चळदु छौं |
\v 56 तुमारो पिता अब्राहम मेरो दिन देखणे कि मनसा से भौत खुश छौ; अर वेन देखि अर ख़ुशी मणै |
\v 57 यहूदियोंन यीशुमु बोलि, अभि तक तु पचास बर्सो भि नि छै, फिर भि तिन अब्राहम तैं देखिच ?
\v 58 यीशुन ऊंमु बोलि, मि तुममु सच सच बोनु छौं, कि मि अब्राहम का पैदा होण से पैलि बटे छौं |
\v 59 तब ऊंन यीशु तैं मनु कु ढुंग्गा उठैनि, पर यीशु छिपिकै मन्दिर बटि निकळि गेनि |
\c 9
\p
\v 1 अर जांद जांद यीशुन एक मनिखि तैं देखि जु जन्म बटे अन्धु {कांणु} छौ |
\v 2 यीशु का चेलूंन यिशुमु पूछि कि '' हे गुरु कैन पाप कैरि छौ कि यु अन्धु जन्मि, ये मनिखिन कि येगा ब्वे-बाबुन ?
\v 3 यिशुन जवाब दीनि, न ता येन पाप कैरि छौ, अर ना येगा ब्वे-बाबुन; पर यु इलै व्हेई कि परमेस्वर का काम वे पर प्रगट होनु |
\v 4 जैंन मी तैं भेजि, हमतैं वेगा कामु तैं दिन मगि कन जरूरि चा, व रात औण वळि चा जैंमा क्वी काम नि कैरि सकुदु |
\v 5 जब तक मि संसार मा छौं, तब तक संसारो उज्यळो छौं |
\v 6 यु बोलिके यीशुन धरति पर थूकि, अर वे थूकन माटो गून्दी, अर उ माटो वे अँधा का आँखु पर लगैके
\v 7 वेमु बोलि, '' जा शिलोह का कुण्ड मा ध्वेलि'' शिलोह को अर्थ बिझे गयुंच | वेन जैके ध्वेइ अर देखदि वापस ऐ |
\v 8 तब पड़ोसि अर जौंन वेतैं पैलि भीख मगण देखि छौ, बोन बठि गेनि, क्या यु उई नीचा, जु बैठिके भीख मंगुणु रौंदु छौ ?
\v 9 कुछ लोगुंन बोलि यु उई चा, अर कुछ लोगुंन बोलि ना, पर वे जन क्वी औरच | पर वेन बोलि मि उई छौं |
\v 10 तब उ वेमु पुछण बठि गेनि, तेरा आँखा कनकै खुलि गीनि ?
\v 11 वेन जवाब देई, यीशु नौं कों एक आदिमान माटु गूंन्दी, अर मेरा आँखु पर लगैके मीमां बोलि, शिलोह मां जैके ध्वेलि, अर मि गयुं अर मिन अपणा आँखा ध्वेनि अर देखण बठि ग्यों |
\v 12 ऊंल वेमा बटे पूछि, उ कख चा ? पर वेन बोलि मि नि जंणुदुं |
\v 13 लोग वेतैं जु पैलि अन्धु छौ फरीसियों का समिणि लिगिनि |
\v 14 जै दिन यिशुन माटु गूंन्दी के वेगा आँखु पर लगैके वेगा आँखा खोलि छा, उ सबत कु दिन छौ |
\v 15 फिर फरीसियुंन भि वेमु पूछि कि वेगा आँखा कनकै खुलि गीनि | वेन ऊंमा बोलि कि यीशुन मेरा आँखु पर गुन्द्यु माटु लगाई, फिर मिन अपड़ा आँखा ध्वे छिन, अर अब मि देखुदु छौं |
\v 16 ईं बात पर कुछ यहूदि यीशु का बारामां बोन बठि गेनि, कि यु मनिखि परमेस्वर का तरपां बटे नीचा, किलैकि यु सबत कु दिन नि मंणुदो | पर दुसरा लोगुंन बोलि, पापि मनिखि इन चिन्ह चमत्कार कनकै दिखै सकुदु ? अर ऊंमा फूट पोड़ि गे |
\v 17 ऊंन वे अँधामा फिर बोलि, वेन तेरा आँखा खोलि छिन | तु वेगा बारामा क्या बोळदि ? वेन बोलि, कि उ भविस्य्द्कता चा |
\v 18 पर यहुदियों तैं बिस्वास नि व्हे कि उ अन्धु छौ अर अब देखुदुच, जब तक कि ऊंन वेगा ब्वे-बाबुं तैं बुलैके
\v 19 ऊंमा नि पूछि, कि क्या यु तुमारो नौनुच, जैकु तुम बोना छां कि अन्धु जन्मि छौ ? फिर अब उ कनकै देखुणुच ?
\v 20 वेगा ब्वे-बाबुन जवाब दीनि, हम ता जंणदा छां कि यु हमारू नौनुच, अर अन्धु जन्मि छौ,
\v 21 पर हम यु नि जंणदा कि अब कनकै देखुदु, अर ना यु जंणदा कि कैन वेगा आँखा खोलिनि | उ सयाणुचा वेमगि पूछिल्या, उ अपणा बारामा अफि बोलि द्यालो |
\v 22 इ बात वेगा ब्वे-बाबुन इलै बोलिनि किलैकि उ यहूदियुं बटे डरदा छा, किलैकि यहूदि एक मत व्हेगे छा कि जु क्वी बोलु कि उ मसिहच, ता उ मन्दिर बटे निकाळे जौ |
\v 23 ईं वजैसे वेगा ब्वे- बाबुन बोलि, कि उ सयाणुच वे मगि पूछिल्या |
\v 24 तब ऊन वे मनिखि तैं जु अन्धु छौ, दुसरि बार बुलैके वेमु बोलि, परमेस्वरै भक्ति कौर | हमता जंणदा छां कि उ मनिखि पापिचा |
\v 25 पर वेन जवाब दीनि कि मि नि जंणुदु कि उ पापिच कि नीच; मि एक बात जंणुदु छौं कि मि पैलि अन्धु छौ पर अब देखुदु छौं |
\v 26 ऊंन वेमु फिर बोलि, वेन त्वे दगड़ि क्या कैरि ? अर कनकै तेरा आँखा खोलिनि ?
\v 27 वेन ऊंमा बोलि, मिता तुममा बोलि चुकि ग्यों, अर तुमुन नि सूणि, अब दुसरि बार किलै सुन चाणा ?क्या तुम भि वेगा चेला होण चाणा छां ?
\v 28 तब उ वेकु बुरु भलु बोलिके बोलिनि, तुहि वेगु चेला छै, हम ता मूसागा चेला छां |
\v 29 हम जंणदा छां कि परमेस्वरान मूसा बटे बात कैरि, पर हम ये मनिखि तैं नि जंणदा कि कखौचा |
\v 30 वेन ऊंतै जवाब दीनि, यता अचम्भा कन वळि बातचकि तुम नि जंणदा कि उ कखौच, तौभि वेन मेरा आँखा खोलिनि |
\v 31 हम जंणदा छां कि परमेस्वर पापियुं कि नि सुणदो, पर जु क्वी परमेस्वर कु भक्त होउ अर वेगि मनसा पर चळदुच, ता उ वेगि सुणुदुचा |
\v 32 संसार का शुरू बटे कभि इन सुनमा नि ऐ कि कैन जन्मा अँधा का आँखा खोलि होनु |
\v 33 जु यु मनिखि परमेस्वर कि तरपां बटे नि होंदु, ता कुछ भि नि कैरि सकुदु |
\v 34 ऊंन वे तैं जवाब दीनि, तुता बिलकुल पापूंमा जनम्युं छै, तु हम तैं क्या सिखौणि छै ? अर ऊंन वेतै भैर निकाळि दीनि |
\v 35 अर जब यीशुन सूणि कि ऊंन वेतैं भैर निकाळेलि, अर जब यीशुगि वेसे भेंट व्हेइ ता ऊंन बोलि, क्या तु परमेस्वर का नौना पर बिस्वास करिदि छै ?
\v 36 वेन जवाब देई, हे प्रभु उ कूच, कि मि वे पर बिस्वास कौरु ?
\v 37 यीशुन वेमा बोलि, तिन वेतैं देखिच, अर जु त्वे दगड़ि बात कनुच उ उईचा |
\v 38 वेन बोलि, '' हे प्रभु मि बिस्वास करुदूं | '' अर यीशु तैं दण्डवत कैरि |
\v 39 तब यीशुन बोलि, '' मि ये संसारमा न्याय कु अयूँ छौं, किलैकि जु नि देखदिनि उ देखुनु, अर जु देखदा छिन उ अँधा व्हे जौंनु ''
\v 40 जु फरिसी यीशु का दगड़ि छा ऊंन यूँ बातुं सूणिके वेमु बोलि, क्या हम भि अँधा छां ?
\v 41 यीशुन ऊंमा बोलि, जु तुम अँधा होंदा ता पापि नि ठैरिद्या; पर अब बुना छां कि हम देखदा छां, इलैई तुमारो पाप बणयुं रौंदुच |
\c 10
\p
\v 1 मि तुममा सच सच बोनु छौं कि जु क्वी दरवजा बटे भेड़शाला मा प्रवेश नि करुदो, पर कखी और बटे जांदुच, ता उ चोर अर डाकुचा |
\v 2 पर जु दरवजा बटे भितर जांदुच उ भेड़ुको रखवाळोचा |
\v 3 वेकु द्वारपाल द्वार खोलि देंदु, अर भेड़ वेकु शब्द सुणदिच, अर उ अपणि भेड़ू तैं नौं ले लेके बुलांदु अर भैर लिजांदुच |
\v 4 जब उ अपणि सभि भेड़ूं तैं निकाळि देंदु, ता ऊंगा अगनै अगनै चळदुचा, किलैकि उ वेगु शब्द पैछणदिनि |
\v 5 पर उ परैगि पिछनै नि जालि, पर वे बटे भगलि, किलैकि उ परैगो शब्द नि पैछणदिनि |
\v 6 यीशुन ऊंमा या कहानि बोलि, पर उ नि समझिनि कि यु कु बात छिन जु उ हममा बोनुचा |
\v 7 तब यीशुन ऊंमाँ फिर बोलि, मी तुममु सच सच बोनु कि भेड़ूं को द्वार मि छौं |
\v 8 जतगा मीसे पैलि ऐनि उ सब चोर अर डाकु छिन, पर भेड़ूंन ऊंगि नि सूणि |
\v 9 द्वार मि छौं, जु क्वी मेरा द्वारा भितर प्रवेश कौरु ता उद्धार पालो, अर भैर भितर औण जांण कनु रालो अर चारु पालो |
\v 10 चोर और कै काम कनुकु नि औंदु पर केवल चोरि कनुकु अर घात कनुकु अर नष्ट कनुकु औंदु, मि इलै अयूं कि उ जीवन पौनु अर बहुतायत से पौंनु |
\v 11 अछु चरवाह मि छौं, अछु चरवाह भेड़ूंकु अपणु प्राण देंदुच |
\v 12 मजदूर जु ना चरवाहच अर ना भेड़ूं को मालिकच, उ भेडिये तैं औंण देखद भेड़ूं तैं छोड़िकै भागि जांदु; अर भेड़िया ऊंतै पकड़ुदो अर तितर- बितर कैरि देंदु |
\v 13 उ इलै भागि जांदु किलैकि उ मजदूरच, अर वेतैं भेड़ु कि चिन्ता नीच |
\v 14 अछु चरवाह मि छौं, मि अपणि भेड़ुं तैं जंणुदु छौं, अर मेरि भेड़ मीतैं जंणदि छिन |
\v 15 जंन पिता मीतैं जंणुदुच अर उनि मि पिता तैं जंणुदु छौं-- अर भेड़ूंकु अपणु प्राण देंदु |
\v 16 मेरि और भि भेड़ छिन जु ये भेड़शालागि नि छिन | मी ऊंतै भि लौण जरूरिचा, उ मेरो शब्द सुणिलि तब एकि झुण्ड अर एकि चरवाह होलो |
\v 17 पिता इलै मी बटे प्रेम रखुदुच किलैकि मि अपणु प्राण देंदु कि वेतैं फिर लेल्यों |
\v 18 क्वी वेतै मी बटे नि छिणदु पर मि वेतै अफि देंदु | मीतैं वे देंणो भि अधिकारच, अर वेतै फिर लेल्योणोकु भि अधिकारच: या आज्ञा मेरा पिता बटे मीतैं मिलिचा |
\v 19 यूँ बातुं का वजैसे यहूदियुंमा फिर फूट पोड़िगे |
\v 20 ऊंमा बटे भौतसि बोन बठि गेनि, वे पर दुष्टातमाच, अर उ पागलचा; वेकि किलै सुणदां ?
\v 21 पर दुसरा लोगुंन बोलि, यु बात इन मनिखि कि नीचा जै पर दुष्टातमा हो | क्या दुष्टातमा अन्धो का आँखा खोलि सकदिच ?
\v 22 यरुसलेममा स्थापना कों त्योहार मणे जांणु छौ; अर ठंडियों कु मौंसम छौ |
\v 23 यीशु मन्दिर मा सुलेमान का ओसारा मा टैलणा छा |
\v 24 तब यहूदियोंन एके यीशु तैं घेरि अर पूछि, तु हमारा मन तैं कब तक दुविधा मा रखलि ? जु तु मसिह छै ता हम बटे साफ साफ बोळदि |
\v 25 यीशुन ऊंतैं जवाब दीनि, कि मिन तुममा बोलेलि पर तुम बिस्वासि नि करदां | जु काम मि अपणा पिता का नौ से करदूँ उई मेरा गवाह छिन,
\v 26 पर तुम बिस्वास इलै नि करदां किलैकि मेरि भेड़ूमा बटे नि छां |
\v 27 मेरि भेड़ मेरो शब्द सुणदिनी, मि ऊंतै जंणुदु छौं, अर उ मेरा पिछनै पिछनै चळदिन,
\v 28 अर मि ऊंतै अनन्त जीवन देंदु | उ कभि नष्ट नि होलि, अर क्वी ऊंतै मेरा हथ बटे नि छिनलो |
\v 29 मेरो पिता जैंन ऊँ मीतैं देच, उई सबसे बड़ुचा अर क्वी ऊंतै पिता का हथ बटे छीनि नि सकुदु |
\v 30 मि अर पिता एकि छां |
\v 31 यहूदियोंन वे पर ढुंग्यो कनुकु फिर ढुंग्गा उठैनि |
\v 32 ईं बात पर यीशुन बोलि, मिन तुमतैं अपणा पिता कि तरपां बटे भौतसि भला काम दिखैनि; ऊंमासे कै कामो कु तुम मी पर ढुंग्यो करदां ?
\v 33 यहुदियुंन यीशु तैं जवाब देई, भला कामुकु हम त्वे पर ढुंग्यो नि करदां पर परमेस्वर कि बुरै कनै वजैसे, अर इलैकि तु मनिखि व्हेके अफतैं परमेस्वर बंणौदि |
\v 34 यीशुन ऊंतै जवाब दीनि, क्या तुमारि व्यवस्थामा नि लेख्युं, कि मिन बोलि तुम ईशवर छां ?
\v 35 जु वेन ऊँकु ईशवर बोलि जौंमा परमेस्वरो वचन पौंछि अर पवित्रशास्त्र कि बात झूटि नि व्हे सकदि
\v 36 ता जैतै पितान पवित्र ठैरैके संसारमा भेजि, तुम वेमु बोळदां कि तु बुरै करदि, इलैकि मिन बोलि कि 'मि परमेस्वरो नौनु छौं ?
\v 37 जुमि अपणा पिता का कामुंतैं नि करुदूं, ता मेरो बिस्वास नि कौरा |
\v 38 तजु मि करदूं,ता जु मेरो बिस्वास नीभि कौरा, पर ऊं कामुगुता बिस्वास कौरा, किलैकि तुम जांणिजां अर समिझिजां कि पिता मीमाच अर मि पितामां छौं |
\v 39 तब ऊंन फिर यीशुतैं पकड़णे कि कोशिस कैरि पर उ ऊंगा हथ बटे निकळिगेनि |
\v 40 फिर यीशु यरदन का छाला वीं जगह पर चलि गेंनि, जख युहना पैलि बपतिस्मा देंदु छौ, अर होखि रैनि |
\v 41 भौतसि लोग यीशुमा एके बोळदा छा, युहनान ता क्वी चिन्ह नि दिखै, पर जु कुछ युहनान येगा बारमा बोलि छौ उ सब सच छौ |
\v 42 अर होक भौतुन यीशु पर बिस्वास कैरि |
\c 11
\p
\v 1 मरियम अर वींकि बैंण मार्था का गौं बैतिन्या मा लाजर नौं को मनखि बिमार छौ |
\v 2 या व मरियम छै जैंनं प्रभु पर इतर डाळिके ऊंका खुट्टुं तैं अपंणा लटुलोंन पोंछि छौ ईंक्वे भै लाजर बिमार छौ |
\v 3 इलै वेकि बैंण्यूंन ऊंकु रैबार भेजि "हे प्रभु देखा जै से तुम प्रेम रखद्यां उ बिमार चा" |
\v 4 इन सूंणिके यीशुनं बोलि "या बिमारि मुनु कु नीचा पर परमेश्वर कि बड़ै कु चा इलैकि वेका द्वारा परमेश्वर का नौना कि बढ़ै हो" |
\v 5 यीशु, मार्था अर वींकि बैंण अर ऊंका भै तैं प्रेम करदा छा |
\v 6 फिर भि जब ऊंन इन सूंणि कि उ बिमार चा ता जख उ छा द्वी दिनु तक उखि रै गैनि | यहुदि तुम तैं ढुग्योंण चांणा छा अर तुम फिर उखि जांण चांणा छंयां" ?
\v 7 वेका बाद ऊंन चेलुं कु बोलि "आवा हम फिर यहूदिया चलि जंदां" |
\v 8 चेलुनं ऊंकु बोलि, “हे गुरु जी थोड़ा समै पैलि यहुदि तुम तैं ढुग्योंण चांणा छा अर तुम फिर उखि जांण चांणा छंयां" ?
\v 9 चेलुनं ऊंकु बोलि, “हे गुरु जी थोड़ा समै पैलि यहुदि तुम तैं ढुग्योंण चांणा छा अर तुम फिर उखि जांण चांणा छंयां" ?कि उ ईं धरति को उज्यळु देखदु |
\v 10 पर जु क्वे राति हिटदु वेतैं उतेड़ु लगदु, किलैकि वांमा उज्यळु नीच" |
\v 11 ऊंन यु बात बोलिनि, अर यांका बाद ऊंमु बुनं लगि गैंनी "हमारू दगड़या लाजर सियुं चा पर मि वेतैं बिजांळु कु जांणु छौं" |
\v 12 तब चेलुनं ऊंकु बोलि, “हे प्रभु जु उ सियुं चा ता ठिक व्हे जालु"
\v 13 यीशुनं ता वेकि मौत का बारा मा बोलि छौ पर ऊंन समझी कि वेका निद मा सेंण का बारा मा बोलि
\v 14 तब यीशुनं ऊंमु साफ साफ बोलि दींनि, “लाजर मोरिगे"
\v 15 अर मि तुमारा कारण से आनद मा छौं कि मि उख नि छौ इलैकि तुम विश्वास करय्यां | पर अब आवा हम वेमा जौला |
\v 16 तब थोमानं जैकु दिदुमुस बुळदा छा अपड़ा दगड़ा का चेलों कु बोलि "आवा हम भि ऊंका दगड़ा मा चळदां |”
\v 17 उख पौंछिदि यीशु तैं पता चलि कि लाजर तैं कब्र मा रखय्यां चार दिन व्हे गेंनि |
\v 18 बैतिन्या येरुशलम का नजदीक क्वे द्वी मील कि दूरी पर छौ |
\v 19 भौत सैरा यहुदि लोग मार्था अर मरियम मु ऊंका भै कि मौत पर ऊंतैं शांति देंणु कु अय्यां छा |
\v 20 जब मार्थानं यीशु कि औंणै खबर सूंणि ता ऊंमु भेंट कनुकु चलिगे पर मरियम घर मगि छै |
\v 21 मार्थानं यीशु कु बोलि "हे प्रभु जु तुम इख होंदा ता मेरु भै नि मोरदु
\v 22 अर अभि भि मि जंणदु छौं कि जु कुछ परमेश्वर बटे मगिल्या परमेश्वर तुमतैं देलु |,
\v 23 यीशुनं वींकु बोलि, “तेरा भै नं फिर ज्यूंदु व्हे जांण |,
\v 24 मार्थानं ऊंमु बोलि "मि जंणदु छौं आखरि का दिनु मा जब मुर्दा ज्यूंदा होल्ला तब वेनं ज्यूंदु व्हे जांण |,
\v 25 यीशुनं वींमु बोलि फिर से ज्युंदु होंण अर जीवन मि छौं, अर जु क्वी मी पर विश्वास करदु जु उ मोरि भि जालु तब भि ज्यूंदु रालु |
\v 26 जु क्वे ज्यूंदु चा अर मीर विश्वास करदु वेनं आखरि समै तक नि मुनं | क्या तू ईं बात पर विश्वास करदि छै ?”
\v 27 वींनं ऊंमु बोलि "हे प्रभु हां मि विश्वास करदु छौं कि परमेश्वर को नौनु मसीह जु संसार मा आंण वळा छा उ तुम छय्यां |
\v 28 इन बोलिके वा चलि गे अर अपंणि बैणं मरियम तैं चुपचाप बुलै के बोलि "गुरु इखि छिंनि त्वेतैं बुलांणा छिंन |,
\v 29 इन सूंणिके वा उबारि उठिके ऊंमु ऐगे |
\v 30 यीशु अभि गौं मा नि पौंछि छा पर वीं जगा मा छा जखुम मार्था कि ऊं दगड़ी भेंट व्हे छै |
\v 31 तब जतगा भि यहुदि लोग उखुम घर मा वींका दगड़ा छा अर वीं तैं शांति देंणा छा ऊं देखिके उठिके भैर चलिगे तब ऊंन समझि कि वा रोंणु कु कब्र मा जांणि चा तब ऊ भि वींका पिछनै चलि गेंनि |
\v 32 जब मरियम उख पौंछि जख यीशु छा ता वा ऊंका खुट्टुं मा पोड़िगे अर वींनं बोलि "हे प्रभु जु तुम इख होंदा ता मेरा भै नं नि मुनं छौ |,
\v 33 जब यीशुनं वा अर उ यहुदि रोंण देखिनि जु वींका दगड़ा मा अय्यां छा ता उ आत्मा मा भौत उदास बिदास व्हे गेंनि,
\v 34 अर बोलि "तुमारु उ कख रख्युं चा ?” ऊंन ऊंमु बोलि हे प्रभु चलिके देखि ल्यावा |
\v 35 यीशु रोंण लगि गेंनि |
\v 36 तब यहुदि बुनं लगि गेंनि "देखा धों उ वेतैं कतना प्रेम करदा छा |,
\v 37 पर ऊंमु बटे कतगुनि बोलि "क्या यूंन जौंन अंधों का आंखा खोलि छा क्या इन भि नि कैरि सैकि जु यु मनखि नि मोरदु ?,
\v 38 यीशु मन मा फिर भौत उदास व्हेके कब्र मा गैनी | उ एक उड्यार छौ वे पर एक पठाळ रखिं छै |
\v 39 यीशुनं बोलि "तैं पठाळ हटै द्या" वे मोरय्यां कि बैंण मार्थानं ऊंमु बुनं लगिगे "हे प्रभु वे बटे अब ता बास औंणि चा किलैकि वेतैं मोरय्यां चार दिन व्हे गेंनि |,
\v 40 यीशुनं वींमु बोलि, "क्या मिनं त्वेमु नि बोलि छौ कि जु तू विश्वास करिलि ता परमेश्वर को काम देखिलि |,
\v 41 तब ऊंन वा पठाळ एक तरपां रखि | यीशुनं नजर उठैके बोलि, “हे पिता मि तेरु धन्यवाद करदुं कि तिन मेरि सूंणेलि |
\v 42 मि जंणदु छौं कि तु सदानि मेरि सुंणदि छै पर मिन ईं भीड़ का कारण ज्व आस-पास खड़ि चा इन बोलि इलैकि यु विश्वास करुनु कि तेरु भेज्युं छौं |”
\v 43 इन बोलिके ऊंन जोर से धै लगैके बोलि "हे लाजर भैर निकळि के औ |”
\v 44 जु मोरिगे छौ उ स्यूं कफन भैर ऐगे अर वेकु मुख कपड़ा का टुकड़ानं लपेटयूं छौ यीशुनं बोलि ये तैं खोलि द्या अर जांणि द्या,
\v 45 तब जु यहुदि मरियम मु अय्यां छा अर ऊंको यु काम देखिके ऊंमु बटे कथगौंन ऊं पर विश्वास कैरि |
\v 46 पर ऊंमा कतगुनि नियम शाश्त्र का मणनं वळों मु जैके यीशु का कामों कि खबर दींनि |
\v 47 यां से मुख्य पुरोहितुनं अर नियम शाश्त्र का जंणनं वळुनं बड़ी सभा बुलै अर बुन लगि गैनि हम क्या जि करुला? यु मनखि त भौत चिन्ह दिखांणु चा |
\v 48 जु हम वेतैं इनि छोड़ि द्यूला त सभ्युनि वे पर विश्वास कंन लगि जांण अर रोमि लोगुंनं ऐ के हम पर अर हमारि जाति द्वीयूं पर हक जमै देंण |
\v 49 तब ऊंमाँ बटे काइफा नौं का एक मनखिनं जु कि वे साल को मुख्य पुरोहित भि छौ वेनं ऊंमु बोलि "तुम कुछ भि नि जंणद्य्याँ,
\v 50 अर न इन समझद्य्याँ कि तुमुकु भलु यूचा कि हमारा लोगुं कु एक मनखि मोरु अर सैरि जाति नाश नि हो |,
\v 51 या बात वेनं अपंणि तरपां बटे नि बोलि पर वे साल का मुख्य पुरोहित होंण से या भविष्यवाणि कैरि कि, यीशुनं वीं जाति का बांनु मोरि जांण |
\v 52 अर सिर्फ वीं जाति का बांनु न बल्कि इलै भि कि, परमेश्वरै छितरां-बितरां होंयीं संतान तैं एक कैरि द्य्यो |
\v 53 इलै वे दिन बटे यु लोग ऊं तैं खतम कनौं प्रपंच कनं लगि गेंनि |
\v 54 इलै वे समै बटे यीशु यहुदि लोगुं का संमणि नि ऐंनि बल्कि उ उख बटे जंगळ का नजदीक एक मुल्क का इफ्राइम नौं का एक सैर जंना चलि गेंनि अर अपंणा चेलुं का दगड़ि उख रौंण लगि गेंनि |
\v 55 यहुदि लोगुं को फसह को त्योहार नजीक औंण वळु छौ अर भौत सैरा लोग ये त्योहार से पैलि अपंणा गौं गौळु बटै यरुशलेम गैंनि कि अफुतैं शुद्ध करुनु |
\v 56 अर तब उ यीशु तैं ढुंडण लगि गैंनि अर प्रार्थना भवन मा खड़ा व्हेके आपस मा बुनं लगि गैंनि "तुम क्या सुचद्य्यां ? क्या वेनं ये त्योहार मा नि आंण?,
\v 57 मुख्य पुरोहितुं को अर नियम को जंणनं वळुं को इन बोल्युं छौ कि, जै भि इन पता हो कि यीशु कख चा ट बथै द्य्यो इलैकि हम वेतैं पकड़ि संका |
\c 12
\p
\v 1 यीशु छै दिन पैलि बैतिन्या मा ऐनि जख लाजर छौ जै तैं यीशुनं मुर्दु मा बटै ज्यूंदु कैरि छौ |
\v 2 उख ऊंन ऊंका वास्ता खांणु बंणै अर मार्था सेवा टैल मा लगिं छै लाजर ऊंमा बटे एक छौ जु ऊंका दगड़ा खांणु खांणुकु बैठय्युं छौ |
\v 3 तब मरियम जटअमांशि को अधा सेर कीमति इतर लेकै ऐ अर वींन यीशु का खुट्टु मा खैंणै दींनि अर अपड़ा लटुलोंनं ऊंका खुट्टा फोंजिनि, वीं इतर कि खुशबुनं घर मैहकंण लगि गे |
\v 4 पर ऊंका चेलु मा बटे यहुदा इस्करियोति जु ऊंतैं पकड़वौंण चांदु छौ उ बुन लगि गे |
\v 5 यु इतर ता तीन सौ दिनार मा बेचिके वांका पैसा गरीब गुरबु तैं किलै नि दिये गे?
\v 6 वेन या बात इलै नि बोलि छै कि वेतैं गरीबुं कि चिंता छै पर इलैकि उ चोर छौ अर वेमु ऊं स्भ्युं कि रुप्युं कि थैलि रांदि छै वीं थैली मा जु कुछ भि डळयोंदु छौ उ निकाळि देंदु छौ |
\v 7 यीशुनं बोलि, “वेतैं रैंण द्या | वेतैं मेरा दफनौंण का दिनौ कु रैंण द्या |
\v 8 किलैकि गरीब ता तुमारा दगड़ा मा सदानि रंदिनि, पर मिनं तुम दगड़ी सदानि रांण |”
\v 9 जब यहुदि लोगुं कि बड़ी भीड़ जांणिगे कि यीशु उख छिंनि ता उ उख यीशु का बांनु नि गैंनि पर उ लाजर तैं दिखण चांणा छा जैतैं ऊंन ज्यूंदु कैरि छौ |
\v 10 तब मुख्य धर्मगुरुनं लाजर तैं खतम कनौं प्रपंच रचि |
\v 11 किलैकि वेका बानु भौत सैरा यहुदि लोग चलिगे छा अर यीशु पर विश्वास कनं लगि गेंनि |
\v 12 दुसरा दिन उख त्योहार मा अय्यां भौत सैरा लोगुंनं सूंणि कि यीशु यरूशलेम औंणा छिंनि |
\v 13 इलै ऊंन खजूर कि फौंकि हाथ मा रखिनि अर ऊंका दगड़ा भेंट कनुकु चलि गेंनि अर बुनं लगि गेंनि "होशना ! धन्य चा इस्राएल को राजा जु प्रभु का नौं से औंदु |”
\v 14 जब यीशु तैं गधा को एक बच्चा मिलि तब उ वे पर बैठि गेंनि, जंन कि लेख्युं चा,
\v 15 हे सियोन कि बेटि नि डैर देख तेरु राजा गधा का बच्चा पर बैठिके औंणु चा |”
\v 16 ऊंका चेला ईं बात तैं पैलि नि संमझि छा पर जब यीशु को प्रताप दिखे ता ऊंतैं याद ऐ कि यु बात ऊंका बारा मा लेखिं छै अर लोगुंनं ऊंका दगड़ा इनि बरतौ कैरि |
\v 17 तब भीड़ मा बटे ऊं लोगुंनं गव्हे दींनि जु उबारि ऊंका दगड़ा मा छा जब ऊंन मोरय्यां अर दफनय्यां लाजर तैं कब्र बटै ज्यूंदु कैरि छौ |
\v 18 इलै लोग ऊंका दगड़ा भेंट कनुकु अय्यां छा किलैकि ऊंन यु बकि बातौ को काम कैरि छौ |
\v 19 तब नियम शास्त्र का जांणकारुनं आपस मा बात-चित कैरि "सोचा ता सै तुम से कुछ भि नि व्हे सकुणु अर सैरु संसार वेका पिछनै चलि गे |”
\v 20 मनखि उख त्योहार मा भजन अर प्रार्थना कनुकु अय्यां छा अर ऊंमा बटै कुछ यूनानि जाति का छा
\v 21 ऊंन गलील का बैतसैदा का रांण वळा फिलिप्पुस मु ऐके अजुजि कैरि, श्रीमान जि हम यीशु का दगड़ा भेंट कनं चांणा छां |”
\v 22 फिलिप्पुसनं अन्द्रियास मु बोलि अर तब ऊंन यीशु मु बोलि |
\v 23 ईं बात पर यीशुनं ऊंमु बोलि "उ बगत ऐ गे कि मनखि का नौंना कि बड़ै हो |
\v 24 मि तुम मु सचिके बुनु छौं जब तक ग्यूं को बीज जमीन का तौळा मोरि नि जौ तब तक उ इखुलि रांदु पर जब मोरि जांदु ता भौत फल लांदु |
\v 25 जु अपंणा प्राण तैं प्यार करदु उ वेतैं गवैं देंदु पर जु ईं धरति मा अपंणा प्राण तैं प्यारु नि संमझुलु वेनं सदानि का जीवनौं कु वेकि राग-जुगाळ कनं |
\v 26 जु कैनं मेरि सेवा कनं ता उ मेरा पिछनै ऐ जौ अर जख मि छौं उख ऊभि रालु | जु क्वे मेरि सेवा करुलु ता मेरु बुब्बा वेतैं आदर देलु |
\v 27 मेरु ज्यू उचाटंण चा | इलै मिनं अब क्या बुनं? हे बुब्बा जी मीतैं ये बगत से नि बचौ किलैकि मि ये कारण से ये बगत तक पौंछय्युं |
\v 28 हे बुब्बा अपंणा नौं कि बड़ै कैर | “तब इन आकाशवाणी व्हे मिन वेकि बड़ै कैरि, अर फिर भि करुलु
\v 29 तब जु मनखि खड़ु व्हेके सुंणना छा ऊंन बोलि बादळ धमकि दुसरुनं बोलि कि स्वर्गदूतनं ऊं दगड़ि बात कैरि |
\v 30 इन सूंणिकै यीशुनं बोलि "यु शब्द मी कु ना पर तुमुकु अय्युं चा |
\v 31 अब ये संसार को न्याय होंणु चा अब ये संसारौ मुखिया निकाळे जालु |
\v 32 अर जु मि ईं धरति बटै ऊंचि जगह पर चड़ाये जौलु ता स्भ्युं तैं अफ मु खैंचुलु |”
\v 33 इन बोलिकै ऊंन यु जतलै छौ कि ऊंन कनं मौत मुनं |
\v 34 ईं बात से लोगुंनं ऊंमु बोलि "हमारि पुराणि नियम शास्त्र कि या सुंणि चा कि मसीहनं सदानि रांण फिर तुम इन किलै बुना छां कि मनखि का नौंना तैं ऊंचा पर जरुर चड़ाण? यु मनखि को नौंनु कूच?”
\v 35 यीशुनं ऊंमु बोलि उज्यळु अब जरा देर तक तुमारा बीच मा चा जब तक उज्यळु तुम दगड़ी चा तब तक हिटि ल्या इन नि हो कि अंधेरु तुम तैं घेरि द्य्यो जु अंधेरा मा हिटदु उ नि जंणदु कि कना जांणु
\v 36 जब तक उज्यळु तुम दगड़ि चा उज्यळा पर विश्वास कैरा इलैकि तुम उज्यळा कि सन्तान बंणिल्या यूं बातुं बोलिकै यीशु उख बटै चलि गेंनि |
\v 37 ऊंन ऊंका संमणि इथगा चिन्ह अर चमत्कार दिखैनि तब भि ऊंन विश्वास नि कैरि |
\v 38 इलैकि यशायाह भविष्य बताण वळा का बोल पूरा होंनु जु वेनं बोलि छा | हे प्रभु हमारा समाचार को विश्वास कैंन कैरि? अर प्रभु कि सामर्थ कै पर प्रगट व्हेइ?
\v 39 ये कारण से ऊंन विश्वास नि कैरि सैकि किलैकि यशायाहनं इन भि बोलि:
\v 40 वेनं ऊंका आंखा अंधा अर मन कठोर कैरेलि; कखि इन नि हो कि उ आंखुनं देखुनु अर मन से संमझुनु अर फिरुनु अर मि ऊंतैं खूब कैरु |”
\v 41 यशायाहनं यु बात इलै बोलिनि कि वेनं ऊंकि बड़ै देखि अर वेनं ऊंका बारा मा बात करिनि |
\v 42 तब भि हाकिमु मा बटै भौतुनं ऊं पर विश्वास कैरि पर नियम शाश्त्र का मणनं वळुं का संमणि नि मणदा छा कि कखि इन नि हो कि प्रार्थना भवन बटै उ निकाळे जौंनु |
\v 43 किलैकि मनख्यूं कि करीं पुलबैं ऊंतैं परमेश्वर कि करीं बड़ै से जादा भलि लगदि छै |
\v 44 यीशुनं जोर से पुकारिके बोलि, “जु क्वे मी पर विश्वास करुदु उ मी पर न बल्कि मेरा भेजण वळा पर विश्वास करुदु |
\v 45 अर जु क्वे मी देखुदु, उ मेरा भेजण वळा तैं देखुदु |
\v 46 मि ये संसार मा उज्यळु बंणिके अय्युं छौं, इलैकि जु क्वे भि मी पर विश्वास करुलु उ अंधेरा मा नि रौ |
\v 47 जु क्वे मेरि बातुं तैं सूंणिके नि मंणुदु ता मि वे पर भगार नि लगादुं; किलैकि मि संसार तैं दोषी ठैरांणु कु ना पर संसार का उद्धार का बानु अय्युं छौं |
\v 48 जु क्वे मी तैं सुदी समझुदु अर मेरि बातुं तैं नि अपंणादु वे पर भगार लगांण वळु ता एकि चा जंनकि जु बोल मिनं बोलिनि ऊं नि बाद का दिनु मा वेतैं दोषी ठैरांण |
\v 49 किलैकि मिनं अपड़ि तरपां बटै यु बात नि करिनि पर बुबा जैनं मीतैं भेजि वेनं मीतैं या आज्ञा दीनि कि मिनं क्या क्या बुन अर बतांण?
\v 50 अर मि जंणदु छौं कि वेकि आज्ञा सदानि को जीवन चा | इलै मि जु कुछ भि बोळदु जंन बुब्बा को मी मु बोल्युं चा उनि बोळदुं |
\c 13
\p
\v 1 फसह का त्योहार से पैलि जब यीशुनं जांणेलि छौ कि मेरु उ बगत ऐ गे कि मिनं ये संसार तैं छोड़िके बुब्बा मु चलि जांण ता अपड़ा लोगुं का दगड़ा जु संसार मा छा जंन प्रेम उ पैलि रखदा छा उनि प्रेम उ आखरि तक रखणा रैंनि |
\v 2 जब शैतान शमौन का नौंना यहुदा इस्क्रियोती का मन मा या बात डाळेलि छै कि उ यीशु तैं पकड़वै द्य्यो, ता खांणु खांण का बगत
\v 3 यीशु यु जांणिके कि बुब्बानं सभि कुछ मेरा हाथ मा कैरेलि अर मि परमेश्वर बटै अय्युं छौं अर परमेश्वर मु जांणु छौं,
\v 4 खांण बटै उठिके अपड़ा भैरा कपड़ा उतारिनि अर एक तौलिया कमर पर लपेटि |
\v 5 तब भांडा पर पाणी भोरिके अपंणा चेलु का खुट्टा धोंण अर तौलियानं जु ऊंका कमर पर लपेटयुं छौ वांन ऊंकस खुट्टा फुंजंण लगि गेंनि |
\v 6 जब उ शमौन पतरस का संमणि ऐनि तब पतरसनं बोलि "हे प्रभु क्या तुममेरा खुट्टा धोंणा छां?”
\v 7 यीशुनं वेतैं जवाब दींनि "जु मि कनु छौं तिनं यु अभि नि संमझण पर यांका बाद समझिलि |”
\v 8 पतरसनं बोलि, “तुमुनं मेरा खुट्टा कभि नि ध्वे सकंण !” यु सूंणिके यीशुनं वेमु बोलि "जु मिनं तेरा खुट्टा नि धोंण ता मेरा दगड़ा तेरु कुछ भि साझु नीच |
\v 9 शमौन पतरसनं ऊंमु बोलि "हे प्रभु त मेरा खुट्टा हि न बल्कि मेरा हाथ अर मुंड भि ध्वे द्या |
\v 10 यीशुनं वेमु बोलि "जु नहे गे वेतैं खुट्टुं का अलावा और कुछ भि धोंणे जरूरत नीचा उ पूरि तरौं शुद्ध चा; तुम शुद्ध छां पर सभ्या का सभि ना |
\v 11 उ अपंणा पकड़वौंण वळा तैं जंणदा छा इलै ऊंन इन बोलि कि तुम सभ्या का सभि शुद्ध नि छां |
\v 12 जब ऊंन चेलुं का खुट्टा ध्वे दींनि अर अपंणा कपड़ा पैरिके फिर बैठि गैनि तब ऊंन ऊंमु बोलि "क्या तुमुनं समझि च कि मिनं तुमारा दगड़ा मा क्या कैरि?
\v 13 तुम मीकु गुरु अर प्रभु बुळद्यां अर ठिक हि बुळद्यां किलैकि मि वी छौं |
\v 14 जु मिनं प्रभु व्हेके तुमारा खुट्टा ध्वेनि त तुमतैं भि एक हैंका का खुट्टा धोंण चयेंणा छिंन |
\v 15 किलैकि मिनं तुमारा संमणि एक मिशाल रखि कि जनं मिनं तुमारा दगड़ा मा कैरि तुम भि उनि करय्यां |
\v 16 मि तुम मु सचिके बुनु छौं सेवक अपंणा से बड़ु नीचा अर न भेज्युं अपंणा भेजंण वळा से |
\v 17 तुम यूं बातुं तैं जंणदा छंयां जु यूं पर चलिल्या त धन्य छंयां |
\v 18 मि तुम स्भ्युं का बारा मा नि बुनु छौं जौं तै मिनं चुंणेलि ऊंतैं मि जंणदु छौं पर यु इलै च कि पवित्र शाश्त्र को यु वचन पूरु हो "जैंन मेरि रोट्टि खैइ वेनं मी पर लात उठै
\v 19 अब मि वेका होंण से पैलि तुमतैं जतलै देंणु छौं कि जब यु व्हे जौ त तुम विश्वास करय्यां कि मि वी छौं |
\v 20 मि तुम मु सच सच बुनु छौं कि जु मेरि भेजंणै कि बात तैं मंणदिनि अर जु मी तैं अपंणौदिनि उ मेरा भेजण वळा तैं अपंणौदिनि
\v 21 यूं बातुं तैं बोलिके यीशु मन मा भौत उदास व्हेनि अर इन गव्हे दींनि, मि तुम मु सच सच बुनु छौं तुम मु बटै एकानं मीतैं पकड़वै देंण |”
\v 22 चेला शंका मा पड़ि कै कि या बात कैगा बारा मा बुना छिंनि अर उ एक हैंका जना देखण लगि गैंनि |
\v 23 ऊंका चेला मा बटै जै तै यीशु भौत प्रेम करदा छा उ यीशु कि जना झुकि कै बैठ्यूं छौ |
\v 24 शमौन पतरसनं वे जना सनकै के बोलि बतौ ति उ कैका बारा मा बुना होल्ला?
\v 25 तब वेन यीशु कि छाति पर झुक्यां मंगे ऊंतैं पूछि "हे प्रभु उ कू च ?”
\v 26 यीशुनं जवाब दींनि "जै तैं मि रोट्यू कतर डुबै कै द्यूलु वी च | अर ऊंन रुटि कतर शमौन इस्क्रियोती का नौंन यहुदा तैं |
\v 27 कतर लेंदि शैतान वे मा समै गे तब यीशुनं बोलि जु कनि छै जल्दि कैर |”
\v 28 पर बैठण वळुं मा बटै कैनं नि जांणि कि या बात ऊंन किलै बोलि |
\v 29 यहुदा मु थैलि रांदि छै इलै कै कैन इन समझि यीशु वेकु बुना छिंनि जु कुछ हमतैं त्योहारौ कु चायेणुच उ मोल ली कै औ या इन कि गरीबु तैं कुछ देदि |
\v 30 तब उ कतर ली कै भैर चलि गे अर यु राति कु बगत छौ |
\v 31 जब उ भैर चलि गे त यीशुनं बोलि "अब मनखि का नौंना कि बड़ै व्हे गे अर परमेश्वरै बढ़ै वे मा व्हे
\v 32 {जु मेरा द्वारा परमेश्वरै बढ़ै व्हे} त परमेश्वर भि अपड़ा द्वारा मेरि बढ़ै करलु अर जल्दि करलु
\v 33 हे बच्चों मि हौर थोड़ा देर तुमारा दगड़ा छौं, फिर तुम मी तैं ढुंडिल्या अर जन मिन यहुदा मु बोलि कि जख मि जांणु छौं उख तुम नि ऐ सकद्यां अर उनि अब मि तुम मु भि बुनु छौं |
\v 34 मि तुम तैं एक नै आज्ञा देंणु छौं कि एक हैंका दगड़ा प्रेम से रावा जंन मिन तुम से प्रेम रखि उनि तुम भि एक हैंका से प्रेम रखा |
\v 35 जु तुम आपस माँ प्रेम रखिल्या ता यां से सभि जंणला कि तुम मेरा चेला छां |
\v 36 शमौन पतरसनं ऊंमु बोलि, हे प्रभु तुम कख जांणा छां? यीशुनं जवाब दींनि " जख मि जांणु छौं उख तू अभि मेरा पिछने नि ऐ सकदि पर यांका बाद मेरा पिछनै ऐलि |”
\v 37 पतरसनं ऊंमु बोलि "हे प्रभु मि अभि तुमारा पिछनै किलै नि ऐ सकदुं? मि ता तुमुकु अपंणु प्राण भि दे द्यूलु |
\v 38 यीशुनं जवाब दींनि "क्या तिनं मेरा खातिर अपंणा प्राण देंण? मि त्वेमु सच सच बुनु छौं कि मैर का बांसंण से पैलि तिन तीन दौं मी से अप्छ्यांण व्हे जांण |
\c 14
\p
\v 1 तुमारु मन उचाट नि हो; परमेश्वर पर विशवास रखा अर मी पर भि विशवास रखा |
\v 2 मेरा बुब्बा का घर मा राणु कु भौत जगह छिंनि जु नि होंदा ता मि बोलि देंदु किलैकि मि तुमुकु जगह तयार कनु कु जांणु छौं |
\v 3 अर जु मि तुमुकु जगह तयार करुलु त फिर तुम ऐ के तुमतैं अपंणा इख लिजौलु तब जख मि रौलु उखि तुम भि रैल्या |
\v 4 जख मि जांणु छौं तुम उखौ बाट्टु जंणदा छां |”
\v 5 थोमानं ऊंमु बोलि "हे प्रभु हम नि जंणदां कि तुम कख जांणा छां त बाटु हमुनं कनकै जंणनं?”
\v 6 यीशुनं वेकु बोलि, “बटु सचै अर जीवन मि छौं; बिना मेरा क्वी भि बुब्बा मा नि पौंछि सकुदु |
\v 7 जु तुमुनं मी जांणि होंदु त मेरा बुब्बा तैं भि जंणदा अर अब वे तैं जंणदा छय्यां अर वे तैं देखि भि चा |
\v 8 फिलिप्पुसनं ऊंमु बोलि, “ हे प्रभु बुब्बा तैं हमतै दिखै द्य्यावा यु हमुकु भौत चा |”
\v 9 यीशुनं वेमु बोलि, “हे फिलिप्पुस मि इतगा दिनु बटै तुमारा दगड़ा मा छौं, क्या तु मी तैं नि जंणदि? जैंनं मि देखु वेनं बुब्बा तैं देखेलि |तू किलै बुनि छै कि बुब्बा हम तैं दिखै द्य्या?
\v 10 क्या तू विशवास नि करदि कि मि बुब्बा का दगड़ा छौं अर बुब्बा मेरा दगड़ा चा? यु बात जु मि तुममु बुनु छौं अपंणि तरपां बटै नि बुनु छौं पर बुब्बा मी मा रै के अपड़ा काम करदु |
\v 11 विशवास कैरा कि मि बुब्बा मा छौं अर बुब्बा मी मा चा निथर कामु का कारण मेरु विशवास कैरा |
\v 12 "मि तुममु सच सच बोनु छौं जु मी पर विशवास रखदु, यूं कामों तैं जौंतै मि करदूं ऊ भि करलु, बल्कि यां से भि बड़ा काम करुलु, किलैकि मि बुब्बा मा जांणु छौं |
\v 13 जु कुछ तुम मेरा नौं से मंगिल्या, वी मि करुलु कि नौंन का द्वारा बुब्बा कि बड़ै हो |
\v 14 जु तुम मी बटे मेरा नौं से कुछ भि मंगिल्या, त मि उन कैरि द्यूलु |
\v 15 “जु तुम मी बटी प्रेम करदां, ता मेरि आज्ञाओं तैं मणिल्या |
\v 16 मि बुब्बा मु अजुजि करुलु, अर उ तुमतैं एक और मददगार देलु जु तुमारा दगड़ा मा सदानि रालो |
\v 17 यानि सचै को आत्मा, जै तैं संसार नि अपंणादु किलैकि उ न वेतैं देखदु अर वेतैं जंणदु तुम वेतैं जंणदा छयां, किलैकि उ तुमारा दगड़ा रांदु अर उ तुममु रालो |
\v 18 "मि तुमतैं छोरा छापर नि छोड़ुलु, मि तुममु आंणु छौं |
\v 19 अब जरा देर रै गे कि फिर संसारनं मी नि देखंण, पर तुम मीतैं देखिल्या, इलैकि मि ज्यूंदु छौं, अर तुम भि ज्यूंदा रैल्या |
\v 20 वे दिन तुम जंणल्या कि मि अपड़ा बुब्बा का दगड़ा मा छौं, अर तुम मी मा अर मि तुममु छौं |
\v 21 जैमु मेरि आज्ञा छिंनि अर जु उ ऊंतै मणदु च वी मी से प्रेम रखदु, अर वे बटे मेरु बुब्बा भि प्रेम करुलु, अर मी भि वे से प्रेम रखुलु अर अफ वे पर प्रगट करुलु |
\v 22 वे यहुदानं जु इस्करियोति नि छौ, ऊं मु बोलि, “हे प्रभु, यु क्या ह्वे कि तुम अफ तैं हम पर प्रगट कनं चांणा छां अर संसार पर न?”
\v 23 यीशुनं वेतैं जवाब दींनि, “जु क्वे मी से प्रेम रखुलु त उ मेरा वचन तैं मंणलु अर मेरु बुब्बा वे से प्रेम करुलु, अर हम वेमु औला अर वेका दगड़ा मा बासु करुला |
\v 24 जु मी से प्रेम नि रखदु, उ मेरा वचन तैं नि मणदु" अर जु वचन तुम सुंणद्यां उ मेरु न बल्कि बुब्बा को च जैनं मि भेजि छौं |
\v 25 “यु बात मिन तुमारा दगड़ा रांद तुम मु बोलिनि |
\v 26 पर मददगार यानि पवित्र आत्मा जै तै बुब्बा मेरा नौं से भेजलु, उ तुम तैं सभि बात सिखालो, अर जु कुछ मिन तुम मु बोलि उ सब तुम तैं याद दिलालो |
\v 27 मि तुम तैं शांति देंणु छौं, अपंणि शांति तुम तैं देंणु छौं" जन संसार तुम तैं देंदु उन मि तुम तैं नि देंदु: तुमारु मन उदास नि हो अर नि डैरु |
\v 28 तुमुनं सूंणेलि कि मिन तुममु बोलि, 'मि जांणु छौं, अर तुम मु फिर औलु' | जु तुम मी से प्रेम रखदा, त ईं बात से खुश होंद्यां कि मि बुब्बा मु जांणु छौं, किलैकि बुब्बा मी से बड़ु च |
\v 29 अर मिन ये का होंण से पैलि तुम मु बोलेलि, जब उ ह्वे जौ, त तुम विशवास करयां |
\v 30 मिन अब तुमारा दगड़ा भौत बात नि कन, किलैकि ये संसार को मुखिया आंण वळु च | मी पर वेकु क्वे हक नीच" |
\v 31 पर यु इलै होंणु च कि संसार जांणु कि मि बुब्बा से प्रेम रखदूं अर जनं बुब्बानं मी तैं आज्ञा दींनि मि उनि करदूं | उठा इख बटे चलुला |
\c 15
\p
\v 1 "सच्ची अंगुरों कि लगुलि मि छौं, अर मेरु बुब्बा किसाण च |
\v 2 ज्व फौंकि मी मा हो अर नि फलु, वीं तैं उ काटि देंदु" अर ज्व फळदि च, वीं तैं उ छांटदु इलैकि हौर फलु |
\v 3 तुम त वे वचन का कारण जु मिन तुम मु बोलि, शुद्ध छयां |
\v 4 तुम मी मा बंणयां रा, अर मि तुम मु | जन फौंकि अंगूरों कि लगुलि पर नि रौ त व अफ़ी नि फलि सकदि, ऊनि तुम भि जु मेरा दगड़ा मा बंणयां नि रैल्या त नि फळि सकद्यां |
\v 5 मि अंगूरों कि लगुलि छौं अर तुम फौंकि छयां | जु मी मा बंणयु रांदु अर मि वे मा, उ भौत फलु से फळदु, किलैकि मी बटै अलग ह्वेके तुम कुछ भि नि कैरि सकद्यां |
\v 6 जु क्वे मी मा बंणयु नि रालो त उ फौंकि कि तरों फुंडु ढुळे जांदु अर सुखि जांदु" अर लोग वेतैं बटोळिके आग मा झोंकि देंदिनि अर उ फुके जांदु |
\v 7 जु तुम मी मा बंणयां रैल्या अर मेरु वचन तुम मु बणयूं रालु, त जु चैल्या अर मंगिल्या उ तुमुकु ह्वे जालु |
\v 8 मेरा बुब्बा कि बड़ै यां से होंदि कि तुम भौत सैरा ल्यांया, तभि तुम मेरा चेला ठैरिल्या |
\v 9 जन बुब्बानं मी बटै प्रेम रखि, उनि मिन भि तुम बटै प्रेम रखि; मेरा प्रेम मा बंणया रा |
\v 10 जु तुम मेरि आज्ञाओं तैं मणिल्या, त मेरा प्रेम मा बंणयां रैल्या; जन मिन अपड़ा बुब्बा कि आज्ञा मणिनि अर वेक प्रेम मा बंणयुं रंदूं |
\v 11 मिन यु बात तुमुकु इलै बुलिनि, कि मेरु आनन्द तुम मु बंणयूं रौ, अर तुमारु आनन्द पूरु ह्वे जौ |
\v 12 "मेरि आज्ञा या च कि, जन मिन तुम से प्रेम रखि उनि तुम भि एक हैंका दगड़ा मा प्रेम रखा |
\v 13 यां से बड़ु प्रेम कैको नी च कि क्वे अपड़ा दगड़यूं कु अपड़ु प्राण द्यो |
\v 14 ज्वा आज्ञा मि तुम तैं देंणु छौं, जु तुम वीं आज्ञा तैं मणिल्या त तुम मेरा दगड़या छयां |
\v 15 अब बटै मिन तुमुकु दास नि बोन, किलैकि दास नि जंणदु कि वेकु मालिक क्या करदु; पर मिन तुमुकु दगड़या बोलि, किलैकि मिन जु बात अपड़ा बुबा बटै सुंणिनि, उ सभि बात तुम तैं बतैयेनि |
\v 16 तुमुनं मि नि चुणु पर मिन तुम चुणयां अर तुम तैं ठैरै दींनि कि तुम जै के फल ल्यावा अर तुमारु फल बंणयूं रौ, इलैकि तुम मेरा नौं से बुब्बा बटै जु कुछ भि मंगिल्या, उ तुम तैं देलु |
\v 17 यूं बातुं कि आज्ञा मि तुम तैं इलै देंणु छौं कि तुम एक हैंका दगड़ि प्रेम रख्यां |
\v 18 “जु यु संसार तुम बटै बैर रखदु तुम जंणदा छयां कि वेनं तुम से पैलि मी बटे भि बैर रखि |
\v 19 जु तुम संसार का होंदा, त संसार तुम से प्रेम रखदु; पर इलै कि तुम संसार का नि छयां, बल्कि मिनं तुम तैं संसार बटै चुंणेलि, इलै संसार तुम बटै बैर रखदु |
\v 20 ज्वा बात मिन तुमुकु बोलि छै, कि 'सेवक अपड़ा मालिक से बड़ु नि होंदु,' वीं तै याद रखा | जु ऊंन मी तैं सतै, त तुम तैं भि सताला; जु ऊंन मेरि बात माणि, त तुमारि भि मंणला |
\v 21 पर यु सब कुछ उ मेरा नौं का कारण तुम दगड़ी करला, किलैकि उ मेरा भेजण वळा तै नि जंणदिनि |
\v 22 जु मि नि आंदु अर ऊंका दगड़ा मा बात नि करदु, त उ पापि नि ठैरदा; पर अब ऊंतैं ऊंका पापों कु क्वे बाना नी च |
\v 23 जु मी बटै बैर रखदु, उ मेरा बुब्बा बटै भि बैर रखदु |
\v 24 जु मि ऊंका बीच मा उ काम नि करदु जु कैनं नि करिनि त ऊंन पापि नि ठैरण छौ; पर अब त ऊंन मि अर मेरु बुब्बा द्वी देखेनि अर द्वीयूं बटै बैर रखि |
\v 25 यु इलै ह्वे कि वचन पूरु हो जु ऊंका नियम मा लिख्यूं च, 'ऊंन मी बटै बेकार मा बैर कैरि |
\v 26 पर जब उ मददगार आलो, जै तै मि बुब्बा कि तरपां बटै तुम मु भेजुलु, यानि सच्चै को आत्मा जु बुब्बा कि तरफ बटै निकळुदो, त उ मेरि गव्हे देलु;
\v 27 अर तुम भि मेरा गवा छंयां किलै तुम शुरू बटै मेरा दगड़ा रांणा छंयां |
\c 16
\p
\v 1 “यु बात मिन तुम मु इलै बोलिनि कि तुम तैं उतेड़ु नि लगु |
\v 2 उ तुम तैं प्रार्थना का भवनों बटै भैर निकाळि देला, बल्कि उ बगत आंण वळु च, कि जु क्वे तुम तैं खतम कैरि देलु उ इन समझुलु कि मि परमेश्वरै सेवा कनु छौं |
\v 3 इन ऊंल इलै कन किलैकि न त ऊंन बुब्बा तै जांणि अर न हि मी तैं जंणदिनि |
\v 4 पर यु बात मिन तुम मु इलै बोलिनि, कि जब यूं को बगत आलो त तुम तैं याद ऐ जौ कि मिन यु तुम मु पैलि बोलेलि छौ | “मिन शुरू मा यु बात तुम मु इलै नि बोलिनि किलैकि मि तुमारा दगड़ा छौ |
\v 5 पर अब मि अपंणा भेजंण वळा मु जांणु छौं; अर तुम मा बटै क्वे मी मु इन नि पुछणु च, कि तुम कख जांणा छां?'
\v 6 पर मिन जु यु बात तुम मु बोलिनि, इलै तुमारु मन शोक मा पड़ि गे |
\v 7 तभि मि तुम मु सच बोनु छौं कि मेरु जांण तुमुकु अच्छु च, किलैकि जु मि नि जौलु त वे मददगारल तुम मु नि औंण; पर जु मि जौलु त वे तुम मु भेजुलु |
\v 8 वेनं ऐ कै ये संसार तैं पाप अर धर्म अर न्याय का बारा मा चुप कैरि देंण |
\v 9 पाप का बारा मा इलै कि उ मी पर विशवास नि करदिनि;
\v 10 अर धर्म का बारा मा इलै कि मि बुबा मु जांणु छौं, अर तुमुनं मि फिर नि देखंण;
\v 11 न्याय का बारा मा इलै कि संसार का मुखिया पर भगार लग्यूं च |
\v 12 “मिन तुम मु हौर भौत सैरि बात बोनिनि, पर अभि तुमुनं उ सै नि सकंण |
\v 13 पर जब उ यानि सचै को आत्मा आलो, त तुमतैं सभि सचै को बाटु बतालु |
\v 14 उ मेरि बड़ै करुलो, किलैकि उ मेरि बातुं मा बटै लै के तुम तैं बतालो |
\v 15 जु कुछ बुब्बा च, उ सब मेरु च; इलै इन बोलि कि उ मेरि बातुं मा बटै लै के तुमतैं बतालो |
\v 16 “जरा सी देर बाद तुमुनं मी तैं नि देखंण, अर फिर जरा देर बाद तुम मी तैं देखिल्या |”
\v 17 तब ऊंका चेलुनं आपस मा बोलि, या क्या बात च जु उ हम मु बोना छिंनि, कि जरा देर बाद तुमुनं मी तैं नि देखंण, अर फिर जरा देर बाद देखिल्या? अर यू भि कि मि बुब्बा मु जांणु छौं?
\v 18 या जरा देर जु उ बुना छिंनि क्या बात च? हम नि जंणदां कि उ क्या बुना छिंनि |
\v 19 यीशुनं यु जांणिके कि उ मी तैं पुछण चांणा छिंन, त ऊंमु बोलि, क्या तुम मेरि यीं बात का बारा मा पूछताछ कना छां, 'कि जरा देर बाद तुमुनं मी तैं नि देखंण अर फिर जरा देर बाद मी तैं देखिल्या' ?
\v 20 मि तुम मु सच्च सच्च बोनु छौं कि तुमुनं रोंण च कारणा कन, पर संसारनं आनद मनाण" तुम तैं शोक होंण, पर तुमारु शोक आनन्द मा बदलि जालु |
\v 21 प्रसव का बगत जनाना तैं शोक होंदु, किलैकि वीं कि दुःख कि घड़ी ऐ गे, पर जब वा बाळा तैं जन्म देंदि त ये आनन्द से कि संसार मा एक मनखि पैदा ह्वेगे वा वे संकट तै याद नि करदि |
\v 22 इनि तुम तैं अभि त शोक च पर तुम तैं फिर मिलुलु अर तुमारा मन आनन्द से भरि जाला अर तुमारु आनन्द कैनं तुम बटै नि लूछि सकण |
\v 23 वे दिन तुमुनं मी बटै कुछ नि पुछण | मि तुम मु सच्च बोनु छौं जु तुम बुब्बा बटै मगिल्या त उ मेरा नौ से तुम तैं देलु |
\v 24 अभि तक तुमुनं मेरा नौं से कुछ नि मागि, तुम मगिल्या, त पैल्या इलैकि तुमारु आनन्द पूरु ह्वे जौ |
\v 25 "मिन यु बात तुम मा मिशाल दे के बोलिनि, पर उ बगत आंण वळु च कि तुम तैं मिशाल दे के नि बोलुलु, फिर खुलिके तुम तैं बुबा का बारा मा बतौलु |
\v 26 वे दिन तुम मेरा नौं से मगिल्या; अर मि तुम मु इन नि बोनु छौं कि मि बुब्बा मु तुमुकु अजुजि करुलु
\v 27 किलैकि बुब्बा त तुम बटी अफी प्रेम रखदु, इलैकि तुमुनं मी बटै प्रेम रखि अर इन भि विशवास कैरि कि बुब्बा कि तरपां बटै अंयूं छौं |
\v 28 मि बुब्बा कि तरफ बटै संसार मा अंयूं छौं मि फिर संसार तैं छोड़िके बुब्बा मु जांणु छौं |”
\v 29 ऊंका चेलुनं बोलि, “ देखा, अब त तुम खुलिके बुन छां, अर क्वे मिशाल दे के नि बुना छां |
\v 30 अब हम जांणि ग्यां कि तुम सब कुछ जंणद्यां, अर यांकि जरूरत नी च कि क्वे तुम बटै कुछ पूछु; इलै हम विशवास करदां कि तुम परमेश्वरै तरपां बटै अयां छां |”
\v 31 इन सूंणिके यीशुनं ऊंमु बोलि, “क्या तुम अब विशवास करद्यां?
\v 32 देखा, वा घड़ी आंणि च बल्कि ऐ गे कि तुम सभि छिदरु-बिदरु लगिल्या अर अपड़ा अपड़ा बाटा चलि जैल्या, अर मी तैं इखुली छोड़ि दील्या; तभी मि इखुलि नि छौं किलैकि बुब्बा मी दगड़ि च |
\v 33 मिन यु बात तुम मु इलै बोलिनि कि तुम तैं मेरा बानु शांति मिलु | संसार मा तुम तैं दुःख होलु पर ढाडस रख्यां, मिन संसार तैं जीतेलि |”
\c 17
\p
\v 1 यीशुनं यु बात बोलिनि अर अपड़ा आँखा स्वर्ग जना उठै के बोलि, “हे बुब्बा, वा घड़ि ऐ गे; कि अपड़ा नौंना कि बड़ै कैर कि नौंनु भि तेरि बड़ै कैरु,
\v 2 किलैकि तिन मी तैं सभि जीव ज्न्तों पर हक दियूं च, कि जु तिन मी तैं दियां छिंनं ऊं स्भ्युं तैं मि सदानि को जीवन द्यों |
\v 3 अर सदानि को जीवन यू च कि उ त्वे एक सच्चा परमेश्वर तैं अर यीशु मसीह तैं, जै तै तिन भेजि, जंणुनु |
\v 4 जु काम तिन मी तैं कनु कु दे छा, ऊं तैं पूरु कैरिके मिन संसार मा तेरी बड़ै कैरि |
\v 5 अब हे बुब्बा, अपड़ा दगड़ा मेरि बड़ै वीं बड़ै से कैर ज्वा धरति कि रचणा से पैलि, मेरि तेरा दगड़ा मा छै |
\v 6 “मिन तेरु नौं ऊं मनख्यूं पर प्रगट कैरि जु तिन संसार मा बटै मी तैं दीनि, उ तेरा छा अर तिन ऊं तैं मी दीनि अर ऊंनं तेरु वचन माणेलि |
\v 7 अब उ जांणि गैनि कि जु कुछ तिन मी तैं दीनि उ सब तेरी तरपां बटै च;
\v 8 किलैकि जु वचन तिन मी दींनि मिन उ ऊंमु पौंछैयेनि; अर ऊंनं उ अपंणैयेनि अर अच्छ सच्च जांणेलि कि मि तेरि तरपां बटै अयूं छौं, अर विशवास कैरेलि कि तिन भेजि छौं |
\v 9 मि ऊं कु अजुजि कनु छौं; संसारौ कु नि क्नु छों पर ऊं कु जु तिन मी तैं दे छा, किलैकि उ तेरा हि छिंनि;
\v 10 अर जु कुछ मेरु च उ सभि तेरु च, अर जु तेरु च उ मेरु च, अर यूं से मेरि बड़ै संमणि ऐ |
\v 11 मिन अब संसार मा नि राण, पर यूंनं संसार मा रौंण, मि त्वेमु औंणु छौं | त हे पवित्र बुब्बा अपड़ा वे नौं से जु तिन मी तैं दींनि, वां से हि ऊंकि रक्षा कैर कि उ हम जन एक ह्वे जौंनु |
\v 12 जब मि ऊंका दगड़ा मा छौ, त मिन तेरा वे नौं से जु तिन मी दींनि ऊंकि राग जुगाळ कैरि | मिन ऊंकि देख रेख कैरि, अर विनाश का नौंण का सिवै ऊंमा बटे क्वे भि नाश नि ह्वे, इलैकि पवित्र शाश्त्र मा जु बोल्यूं छौ उ पूरु ह्वे जौ |
\v 13 अब मि त्वेमु आंणु छौं, अर यूं बातुं संसार मा बोनु छौं, इलैकि उ मेरु आनन्द अफु मु पूरु पौनु |
\v 14 मिन तेरु वचन ऊं तै पौंछयेलि, अर संसारनं ऊं से बैर कैरि, किलैकि जन मि संसार को नि छौं, उनि ऊ भि ये संसार का नि छिंनि |
\v 15 मि या अजुजि नि कनु छौं कि तु ऊंतै संसार बटै उठै दे, पर या कि तु ऊंतै वे दुष्ट बटै बचै के रखि |
\v 16 जन मि संसार को नि छौं, उनि ऊ भि संसार का नि छिंनि |
\v 17 सचै का द्वारा ऊंतै पवित्र कैर: तेरु वचन सच्चु च |
\v 18 जन तिन मी संसार मा भेज्युं, उनि मिन भि ऊंतै ये संसार मा भेजि;
\v 19 अर ऊंकु मि अफु तैं पवित्र कनु छौं, इलैकि सचै का द्वारा ऊ भि पवित्र करे जौंनु |
\v 20 "मि सिरफ ऊंकु अजुजि नि कनु छौं, पर ऊंकु भि यूंका बोल बचनु का द्वारा मी पर विशवास करला,
\v 21 हे बुब्बा जन तु मी मा छै, अर मि त्वे मा छौं उनि ऊ भि हम मु होंनु, इलैकि संसार विशवास कैरु कि तिन मी तैं भेजि |
\v 22 वा बड़ै ज्व तिन मी तैं दे छै, व मिन ऊंट्रेन दियेलि, कि उ उनि एक ह्वेके रौंनु जन हम एक छां,
\v 23 मि ऊंमा छिंनि अर तु मी मा छै इलैकि गुणि ह्वे के एक ह्वे जौंनु अर संसार जांणु कि तिन मी तैं भेजि छौ, अर जन तिन मी से प्रेम रखि उनि ऊं बटै भि प्रेम रख |
\v 24 हे बुब्बा, मि चांणु छौं कि जु तिन मी तैं दींनि, कि जख मि छौं उखि ऊ भि मेरा दगड़ा मा रौंनु, कि उ मेरि वीं बड़ै तै देखुनु ज्व तेरि मी तैं दीं च, किलैकि संसार कि रंचणा से पैलि बटै मी बटे प्रेम रखि |
\v 25 हे धर्मी बुब्बा, संसारनं मी तैं नि जांणि पर मिन त्वे तैं जांणि; अर यूंनं भि जांणेलि कि तिन मी तैं भेजि |
\v 26 मिन तेरु नौं ऊं तै बतै अर बताणू भि रौलु कि जु प्रेम त्वे तैं मी बटै छौ उ ऊं मा रौ, अर मि ऊंमा रौ |”
\c 18
\p
\v 1 यीशु यूं बातुं बोलि कै अपड़ा चेलों का दगड़ा किद्रोनं गदेरा का पल्या छाला गैंनि | उख एक छौ जै मा उ अर ऊंका चेला गैंनि |
\v 2 ऊंको पकड़वोंण वळो यहुदा भि वीं जगह जंणदु छौ, किलैकि यीशु उख अपड़ा चेलों का दगड़ी जांणा रौंदा छा |
\v 3 तब यहुदा, सिपैयूं का दल अर मुख्य पुरोहितों का दगड़ा नियम शाश्त्र का जंणनं वळों का भेज्यां मनख्यूं तैं ले कै, हाथु मा उज्यळा का रांकों लालटिनु अर हथियारों तैं ले कै उख गै |
\v 4 तब यीशु ऊं बातुं तैं जांणि कै, जु ऊं पर आंण वळि छै उख बटै निकळिनि अर ऊं मनख्यूं मु बोलि, "कै तै खोजणा छंयां?”
\v 5 ऊंन यीशु तैं जवाब दे, "यीशु नासरि तैं खोजणा छां |” यीशुन ऊंमु बोलि, “मि इख छौं |”ऊंतैं पकड़वोंण वळु यहुदा भि ऊंका दगड़ा खड़ु छौ |
\v 6 यीशु का इन बोल्दी, कि "मि इख छौं,” उ पिछनै हटि कै भुयां पोड़ि गैंनि |
\v 7 तब यीशुन ऊं तै फिर पूछि, “तुम कै तैं खोजणा छां |” ऊंन बोलि, “यीशु नासरि तैं खोजणा छां |”
\v 8 यीशुनं ऊं तैं जवाब दे, “मिन तुमुकु बोलि त येलि कि मि वी छौं, जु तुम मी तैं खोजणा छां त यूं तै जांण द्या |”
\v 9 यु सब इलै ह्वे कि उ वचन पूरु हो जु ऊंन बोलि छौ: “जु तिन मी तैं दे छा ऊं मा बटे मिन क्वे भि नि ख्वे |”
\v 10 तब शमौन पतरसन अपड़ि तलवार निकाळि अर मुख्य पुरोहित का नौकर पर चलै के वेकु दैंणु कन्दूड़ काटि दीनि वे नौकरौ नौं मलखुस छौ |
\v 11 तब यीशुन पतरस कु बोलि, "अपड़ि तलवार म्यान मा रखि दि | जु कटोरा बुब्बान मी तैं दे, क्या मि वे तैं नि प्यों?”
\v 12 तब सैनिकुन अर ऊंका सुबेदारन अर यहुदीयों का ल्यायां भड़त्योंन यीशु तैं पकड़ि कै बांधि दीनि,
\v 13 अर पैलि ऊं तैं हन्ना मु लिगिनि, किलैकि उ हन्ना वे बरसौ को मुख्य पुरोहित कैफा को ससुर छौ |
\v 14 यु वी कैफा छौ जैनं यहूदि जनता तैं सलाह दे छै कि हमारा लोगुं कु एक मनखि को मुन अच्छु रालु |
\v 15 शमौन पतरस अर एक हैंकु चेला भि यीशु का पिछनै चलि गैंनि | यु चेला मुख्य पुरोहित को जांण पच्छयांण कु छौ, इलै उ यीशु का पिछनै मुख्य पुरोहित का चौक तक चलि गे,
\v 16 पर पतरस भैर दरौजा पर खड़ु रै | तब उ हैंकु चेला जु मुख्य पुरोहित को जंणयूं पच्छयांणु छौ, भैर ऐ अर द्वार कि चौकीदानि बटै बोलि, कि पतरस तैं भि भितर लै गे |
\v 17 वीं दासिन ज्व चौकिदानि छै, पतरस कु बोलि, “कखि टू भि वे मनखि का चेलों मा बटै त नि छै?” पर वेन बोलि, “उ मि नि छौं |”
\v 18 नौकर अर भुड़त्या उखुम ठण्ड का कारण क्वेला धदकै कै खड़ा ह्वे कै आग तापंणा छा, अर पतरस भि ऊका दगड़ा आग तपणु छौ |
\v 19 तब मुख्य पुरोहितन यीशु मु ऊंका चेलुं का बारा मा अर ऊंका उपदेश का बारा मा पूछताछ कैरि |
\v 20 यीशुन वे तैं जवाब दे, “मिन संसार मा खुलि कै बात-चित कैरि; मिन प्रार्थना भवनों मा जख सभीं यहूदि कठा होंदिनि, उख सदानि उपदेश दीनि अर लुकै ढकै कै कुछ भि नि बोलि |
\v 21 तु मीमु किलै पुछणी छै? सुणन वळुं मु पूछ मिन ऊमु क्या बोली | देख, उ जंणदा छिंनि कि मिन क्या क्या बोलि |”
\v 22 जब यीशुन इन बोलि, त भुड़त्यों मा बटै एक मनखिन जु उखुम खड़ु होयूं छौ यीशु पर छकड़ मारि कै बोलि, "क्या तु मुख्य पुरोहित तैं इन कै जवाब देणी छै?”
\v 23 यीशुन वे तैं जवाब दे, "जु मिन बुरु बोलि, त वीं बुरै कि गव्हे दि; पर जु मिन भलु बोलि, त मी तैं किलै मनि छै?”
\v 24 तब हन्नान यीशु तैं गिरफ्तारी कि हालत मा कैफा मुख्य पुरोहित मु भेजि दीनी |
\v 25 शमौन पतरस खड़ु ह्वे कै आग तापणू छौ | तब ऊंन वेकु बोलि, "कखि तू भि वेका चेलूं मा बटै त नि छै?” वेन इनकार कैरि कै बोलि, "न उ मि नि छौं |”
\v 26 मुख्य पुरोहित का नौकरु मा बटै एकान, जु वेका कुटुंब बटै छौ जैकु कंदूड़ पतरसन काटी छौ, वेन बोलि, "क्या मिन त्वेतैं वेका दगड़ा बगीचा मा नि देखि छौ?”
\v 27 पतरसन फिर इनकार कैरि दीनि, अर उबारि मैर भि बांसी गे |
\v 28 तब ऊ यीशु तैं कैफा का संमणि बटै किला जनै ली गैनि, यु बिनसरि कु बगत छौ, पर क्वे भि किला का भितर नि गैंनि कखि अशुद्ध नि होंनु अर फसह कु त्योहार जिमि सकनु |
\v 29 तब पिलातुस ऊंका संमणि भैर ऐ अर वेन बोलि, "तुम ये मनखि पर क्यांकु भगार लगाणा छां?”
\v 30 ऊंन वे तैं जवाब दे, “जु यु कुकर्मी नि होंदु त हम ये तैं तेरा हाथ मा नि सौंपदा |”
\v 31 पिलातुसन ऊंकु बोलि, "तुमि ये तैं लिजै कै अपड़ा नियम का अनुसार येकु न्याय कैरा |” यहूदियूंन वेमु बोलि, "हम तैं कैका प्राण लेंणौ अधिकार नीच |”
\v 32 यु इलै ह्वे कि यीशु कि वा बात पूरी हो ज्वा ऊंन ब्यांपत करैयेलि छौ कि ऊंकि मौतन कन क्वे हौण |
\v 33 तब पिलातुस फिर किला का भितर गै, अर यीशु तैं बुलै कै ऊं तैं पूछि, “क्या तू यहूदियूं को राजा छै?”
\v 34 यीशुन जवाब दे, "क्या तु ईं बात तैं अपड़ी तरपां बटै बुनि छै, या ओरून मेरा बारा मां त्वेमु यु सब बोलि?”
\v 35 पिलातुसन जवाब दे, "क्या मि यहुदी छौं? तेरि जाति का मनख्यूंन अर मुख्य पुरोहितन त्वे तैं मेरा हाथ मा सौंपि | तिन क्या जि कैरि?”
\v 36 यीशुन जवाब दे, "मेरु राज ये संसार को नी च; जु मेरु राज ये संसार को होंदु, त मेरा सेवा कन वळा लड़दा कि मि यहुदियों का हाथ मा नि सौंपेदु: पर मेरु राज इखौ नी च |
\v 37 पिलातुसनं ऊंकु बोलि, “त क्या तु राजा छै?” यीशुन जवाब दे, “तु बोनि छै कि मि राजा छौं | मिन इलै जनम ले अर इलै संसार मा अंयूं कि सचै कि गव्हे द्यों | जु क्वे सचै को च, उ मेरु बोल सुंणदु |”
\v 38 पिलातुसन ऊं मु बोलि, “सचै क्या च?” इन बोलि कै उ यहूदि लोगुं मु ऐ अर ऊं मु बोलि, मिन त ये पर क्वे दोष नि पै |
\v 39 पर तुमारि या रीत च कि मि फसह का त्योहार का खातिर तुमुकु एक मनखि तैं छोड़ि द्यों |त क्या तुम चंद्यां कि मि तुमुकु यहूदियों का राजा तैं छोड़ि द्यों?”
\v 40 तब ऊंन फिर चिलै कै बोलि, “ये तैं न, पर हमुकु बरअब्बा तैं छोड़ि दि |” अर जबकि बरअब्बा एक डाकु छौ |
\c 19
\p
\v 1 यां से पिलातुसन यीशु पर कोड़ा लगवैनि |
\v 2 सिपैयूंन कांडों को मुकुट बूणी कै ऊंका मुंड मा रखि, अर ऊं तैं बैंगनि चोळा पैरै,
\v 3 अर ऊं मु ऐ-ऐ के बोना रैनि, “हे यहुदियों का राजा, प्रणाम !” अर ऊंतैं छकड़ भि मरिनि |
\v 4 तब पिलातुसन फिर भैर ऐ कै लोगुं मु बोलि, “देखा मि वे तैं फिर तुमारा संमणि भैर लंदूं; इलैकि तुम जांणि सक्यां कि मि वे मा क्वे दोष नि देखणु छौं |”
\v 5 तब यीशु कांडों को मुकुट अर बैंगनि कपड़ा पैरि कै भैर ऐनि; अर पिलातुसन ऊंकु बोलि "देखा ये मनखि तैं !”
\v 6 जब मुख्य पुरोहितन अर भाड़ा पर लियां मनिख्योंन यीशु तैं देखि, त चिलै कै बोलि, “ये तैं सूळि पर चड़ावा सूळि- पर |” पर पिलातुसन ऊं लोगुं मु बोलि, “तुमी वे तैं सूळि पर चड़ा, किलैकि मि त वे पर क्वे दोष नि पांणु छौं |
\v 7 यहूदियोंन वे तैं जवाब दे, “हमारा भि नियम कानून छिंन अर ऊं नियम कानून का अनुसार उ मारे जांण लैक च, किलैकि वेन अफ तैं परमेश्वर को नौंनु बथै |”
\v 8 जब पिलातुसन यु बात सुंणिनि त उ हौर भि डरि गे,
\v 9 अर फिर किला का भितर गै अर यीशु मु बोलि, “तु कखौ राण वळु छै?” पर यीशुनं वे तैं क्वे जवाब नि दे |
\v 10 ईं बात पर पिलातुसनं यीशु मु बोलि, “मी मु किलै नि बोनि छै? क्या तु नि जंणदि त्वे तैं छोड़णो अधिकार मी तैं च, अर त्वे तैं सूळि पर चड़ाणो अधिकार भि मी तैं च |”
\v 11 यीशुन जवाब दे, “जु त्वे तैं यु अधिकार मथि बटै नि दियूं रांदु, त तेरु मी पर क्वे अधिकार नि रांण छौ; इलै जैन मि तुमारा हाथ पकड़वों वेकु पाप जादा च |”
\v 12 यीं बात से पिलातुसन उ छोडण चै छा, पर यहूदियोंन चिलै-चिलै कै बोलि, “जु तु ये तैं छोड़ि दीलि, त तेरि बफादारि कैसर का दगड़ा नी च | जु क्वे अफु तैं राजा बणांदु उ कैसर को सांमणा करुदु |”
\v 13 यूं बातुं तैं सूंणि कै पिलातुस यीशु तैं भैर ली कै ऐ वीं जगा पर एक चौंरि छै जैंकु इब्रानि भाषा मा 'गब्बता' बोळदा छा, पिलातुस उखुम न्याय का आसण पर बैठि |
\v 14 यु फसह कि तैयारि को दिन छौ, अर उ बगत छट्वां घंटा का लगभग छौ | तब वेन यहूदीयों मु बोलि, “देखा तुमारु राजा !”
\v 15 पर उ चिलाण लगि गैनि, "ये ली जा ! ली जा ! ये तैं सूळि पर चड़ौ ! पिलातुसनं ऊंमु बोलि, “क्या तुमारा राजा तैं सूळि पर चड़ौं?” मुख्य पुरोहितन जवाब दे, "कैसर तैं छोड़ी कै हमारू क्वे राजा नी च |”
\v 16 तब वेन यीशु तैं ऊंका हाथ मा सौंपि दींनि ताकि उ सूळि पर चड़ै जौ |
\v 17 तब उ यीशु तैं ली के चलि गैनि, अर उ यीशु खुद अपड़ि सूळि तैं उठै कै लिजांणा छा, अर उ वीं जगा तक गैनि, जैंकु 'खोपड़ि कि जगा बोळदा छा' अर इब्रानी बोलि मा 'गुलगुता |'
\v 18 उख ऊंन यीशु अर द्वी हौर मनख्यूं तैं सूळि पर चड़ै, अक तैं इना अर हैंका तैं उना, अर बीच मा यीशु |
\v 19 पिलातुसन एक दोष-पत्र लेखि कै सूळि पर लगै दींनि जै पर लेख्युं छौ, “यीशु नासरि, यहूदियों को राजा |”
\v 20 यु दोष-पत्र भौत सैरा यहूदियोंन पड़ि इलैकि या जगा जख यीशु सूळि चड़ाये गे छा उ सैर का न्योड़ु छौ | अर यु पत्र इब्रानी लातिनि अर यूनानी मा लेख्युं छौ |
\v 21 तब यहूदियों का मुख्य पुरोहितुन पिलातुस मु बोलि, “यहूदियों को राजा नि लेख पर इन लिख कि येन बोलि, मि यहूदियों को राजा छौं |”
\v 22 पिलातुसन जवाब दे, “मिन जु लिखेलि, त लिखेलि |”
\v 23 जब सिपै यीशु तैं सूळि पर चढ़ै चुकि गैनि त ऊंन यीशु का कपड़ों का चार बांठा करिनि हरेक सिपै कु येक बांठ, अर ऊंकु कुरता भि लीनि पर कुरता बिना सिलै को माथि बटै मूड़ि तक बुणयूं छौ |
\v 24 इलै ऊंन आपस मा बोलि, “ये तैं नि फाड़ुला, पर येकि पर्चि बंणौला तब यु कै को जि होंदु |” यु इलै ह्वे कि पवित्र शास्त्र मा जु बोले गे छौ उ पूरु ह्वे जौ | ऊंन मेरा कपड़ा आपस मा बांटिनि, अर मेरा कपड़ा पर पर्चि डाळि |
\v 25 तब सिपैयूंन इनि कैरि | इख सूळि का नजदीक यीशु कि ब्वे, अर ऊंकि मौसि, क्लोपास की जनान मरियम, अर मरियम मगदलीनी खड़ी ह्वेंइ छै |
\v 26 जब यीशुन अपड़ि ब्वे, अर वे चेला जै से उ प्रेम रखदा छा समणि खड़ु देखि त ऊंन अपड़ि ब्वे कु बोलि, “हे नारी, देख, यु तेरु नौंनु |
\v 27 तब ऊंन चेला कु बोलि, “या तेरि ब्वे च |” अर उबारि उ चेला वीं तैं अपड़ा घर ली गै |
\v 28 यांका बाद यीशुन यु जांणि कै कि सभि कुछ पूरु ह्वे गे, इलै पवित्र शास्त्र मा जु बोले गे छौ उ पूरु हो, त बोलि, “मि तिसाळु छौं |”
\v 29 उख एक सिरका न भोरयूं एक भांडो रख्युं छौ, सिपैयूं नं सिरका मा भिजैयुं रुवां को एक गुंडो निगाळा ड्गुला टुकु पर रखि के ऊंका गिच्चा पर लगै |
\v 30 जब यीशुन उ सिरका चूसि, तब ऊंन बोलि, “पूरु ह्वे गे" अर मुंड झुकै कै प्राण छोड़ि दींनि |
\v 31 उ यहूदियों को फसह कि तयारि को दिन छौ, यहूदियूंनं पिलातुस मु अजुजि कैरि कि ऊंका टंगड़ा तोड़ाये जौनु अर भुयां उतारे जौनु, इलैकि सब्त का दिन उ सूळि पर टंग्यां नि रौनु किलैकि उ सब्त को दिन बड़ु दिन छौ |
\v 32 इलै सिपैयूंन जै के जु यीशु का दगड़ा मा सूळि पर चड़ाये गे छा, ऊं द्वीं का खुट्टा तोड़ि दींनि, पैलि एक का फिर हैंका का |
\v 33 पर जब उ यीशु मु ऐनि अर ऊंन देखि कि उ मोरि गैनि, त ऊंन ऊंका खुट्टा नि तोड़िनि |
\v 34 पर एक सिपैनं ऊंकि पंणकोखि पर भाला कि चोट मारि, अर उख बटे उबारि ल्वे अर पाणि निकळि |
\v 35 अर जै न इन देखि वे न गव्हे दींनि, इलैकि तुम भि विशवास करयां; अर वेकि गव्हे सचि च | अर उ अफ़ि जंणदु च कि सच बोनु च |
\v 36 इन इलै ह्वे कि पवित्र शास्त्र को वचन पूरु ह्वे जौ कि, “वेकि क्वे हड्डी तोड़े नि जालि |”
\v 37 अर पवित्र शास्त्र मा एक हैंकि जगह इन लेख्युं च कि, "जै तैं ऊंन बेधि वे पर ऊंकि नजर लगीं रालि |”
\v 38 यूं बातुं का होंण का बाद अरिमतिया गौं का यूसुफन जु यीशु को चेला छौ, पर यहूदियों का डर से ईं बात तैं छिपै के रखदु छौ, वेन पिलातुस मु अजुजि कैरि कि क्या उ यीशु कि लांश तैं लिजै सकदु च ? पिलातुसन वेकि अजुजि सूंणि अर उ ऐ कै ऊंकि लांश ली कै ऐ |
\v 39 अर निकोदेमुस, जु कि राति का बगत यीशु मु ऐ छौ, ऊ भि चालिस किलु गन्धरस अर एल्वा नौं कि खुशबुदार चिज्युं मिलै के लै |
\v 40 तब ऊंन यीशु कि लांश उठै, अर यहुदियूं कि दफनौंणै कि रीति का अनुसार लांश तैं खुशबूदार चिज्युं लगै के कफन मा लपेटि दीनि |
\v 41 वीं जगह पर जख यीशु तैं सूळि पर चड़ैये गे छौ, उख एक बगिचा छौ, वे बगिचा मा एक नै कब्र छै जै मा कभि क्वे भि नि दफनैये गे छौ |
\v 42 इलै यहुदियूं कि तयारि का दिन का कारण ऊंन यीशु तैं वां पर रखि दीनि किलैकि वा नजदीक छै |
\c 20
\p
\v 1 हप्ता का पैला दिन मरियम मगदलीनि बिनसरि मा जब अंधेरु छौ यीशु कि कब्र पर ऐ, उख वींन कब्र को ढुंगु मुख बटै हट्यूं देखि |
\v 2 तब वा दौड़ि कै शमौन पतरस अर वे दुसरा चेलामु गै जै तै यीशु प्रेम रखदा छा, वींन ऐ कै बोलि, “उ प्रभु तैं कब्र बटै निकाळी कै ली गैनि, अर हम नि जंणदां कि ऊंन ऊं तैं कख रखि |”
\v 3 तब पतरस अर उ हैंकु चेला निकळि कै कब्र जना चलि गैनि |
\v 4 उ द्वी दगड दगड़ा दौड़ना छा पर हैंकु चेला पतरस से अगनै दौड़ि कै कब्र पर पैलि पौंछि गे;
\v 5 अर झुकि कै भितर कपड़ा पोड़यां देखिनि पर उ भितर नि गै |
\v 6 तब शमौन पतरस वेका पिछनै पिछनै पौंछि, अर क्ब्रका भितर गै अर कपड़ा पोड़यां देखिनि;
\v 7 अर उ सांफु जु यीशु का मुंड पर बांध्यूं छौ, कपड़ों का दगड़ी नि छौ पर अलग हैंकि जगा मु लपेटी कै धरयूं छौ |
\v 8 तब हैंकु चेला भि जु कब्र पर पैलि पौंछि छौ, भितर गै अर देखि कै विशवास कैरि |
\v 9 उ अब तक पवित्र शास्त्र कि ईं बात तैं नि समझि छा कि ऊंन मोरी कै ज्यूंदु होंण |
\v 10 तब यु चेला अपड़ा घर लौटि गैनि |
\v 11 पर मरियम रोंणी छै अर उखि कब्र का नजदीक खड़ि रै, अर रोंदि रोंदि कब्र जना झुकीं छै,
\v 12 त वीं न उख जख यीशु कि लांश रखीं छै द्वी स्वर्गदूत जौं का उजळा कपड़ा पैरयां छा एक सिराणा अर हैंकु पैताणा जना बैठयूं देखि |
\v 13 ऊंन वीं कु बोलि, “हे नारि, तु रोंणि किलै छै?” वीं न ऊंमु बोलि, “उ मेरा प्रभु तैं उठै के ली गैनि अर मीई तैं पता नी च कि उ कख रख्यां छिंन |
\v 14 इन बोलि कै वा पिछनै फरकि अर यीशु तैं खड़ु देखि पर नि पच्छयांणि कि यु यीशु छिंन |
\v 15 यीशुन वीं कु बोलि, “हे नारी, तु रोंणि किलै छै?” तु कै तैं खुज्यांणि छै? वींन उ माळि समझि कै बोलि, “हे महाराज, जु तिन उ उठैनि त मी तैं बतै दि कि उ कख रख्यां छिंन? कि मि ऊंतैं लिजौलु |
\v 16 यीशुन वीं मु बोलि, “मरियम, वीं न पिछनै फरकि कै इब्रानि भाषा मा बोलि, “रब्बूनी" यानि हे गुरु,
\v 17 यीशुन वीं कु बोलि, “मी तैं नि छ्वी किलैकि मि अभि तक बुब्बा मु माथि नि गौं, पर मेरा भैयूं मु बोलि दे कि, मि अपड़ा बुब्बा अर तुमारा बुब्बा अर अपड़ा परमेश्वर अर तुमारा परमेश्वर मु माथि जांणु छौं |”
\v 18 मरियम मगदलीनी जै के चेलों तैं बतौण लगि गै, "मिन प्रभु तैं देखि, अर ऊंन मी बटी यु यु बात बोलिनि |”
\v 19 वेइ दिन जु हप्ता को पैलु दिन छौ, ब्याखुनि दां जब उखा का दरवाजा जख चेला छा, जु कि यहुदियूं कि डैरो बंद छा, उख यीशु ऐ अर ऊंका बीच मा खड़ु ह्वे कै चेलुं कु बोलि, “तुम तैं शांति मिलु |”
\v 20 इन बोलि कै ऊं न ऊंतैं अपंणा हाथ अर पंणकोखि दिखैनि | तब चेला प्रभुतें देखि के भौत खुश ह्वेनि |
\v 21 यीशु न ऊं कु फिर बोलि, “तुम तैं शांति मिलु | जन बुब्बा न मी तैं भेजि तनि मी भि तुम तैं भेजुणू छौं |”
\v 22 इन बोलि कै ऊंन ऊं पर फूंक मारि अर ऊं कु बोलि, “पवित्र आत्मा ले ल्या |”
\v 23 जौंका पाप तुम माफ करिल्या उ ऊंकु माफ करयां छिंन, जौंका तुम रखिल्या उ रखे गैनि |
\v 24 जब यीशु उख ऐ वे बगत बारह चेलों मदि एक चेला थोमा जैकु दिदुमुस बोले जांदु छौ, उ ऊं चेलों का दगड़ा मा नि छौ |
\v 25 जब बाकि चेलों नं वे मु बोलि, “हमुन प्रभु तैं देखि |” पर वे न ऊं बटी बोलि, “जब तक मि वेका हाथों पर किल्युं का निशान नि देखि द्यों अर किल्युं का छेद भितर अपंणि अंगुळि नि डाळि द्यों अर वेकि पंणकोखि पर अपंणु हाथ नि डाळि द्यों तब तक मिन विशवास नि कन |
\v 26 आठ दिनु का बाद ऊंका चेला घर का भितर छा अर थोमा भि ऊंका दगड़ा छौ; अर द्वार बंद छा | तब यीशु ऐ अर ऊंका बीच मा खड़ु ह्वे के बोलि, “तुम तैं शांति मिलु |”
\v 27 तब ऊंन थोमा कु बोलि, “अपंणि अंगुळि इख लौ अर मेरा हाथों तैं देख, अर अपंणु हाथ बढ़ै के मेरि पंणकोखि पर डाळ, अविश्वासी ना बल्कि विशवासि ह्वे जा |”
\v 28 थोमा न ऊं कु बोलि, “हे मेरा प्रभु, हे मेरा परमेश्वर |”
\v 29 यीशुन वेकु बोलि, “तिन मी तैं देखि च त क्या इलै विशवास कनि छै? धन्य छिंन उ जु जौंन बिना देख्यां मी पर विशवास कैरि |
\v 30 यीशु नं हौर भि भौत सैरा चमत्कार का काम चेलों का सामणि करिनि, जु ईं किताब मा नि लेख्यां छिंन |
\v 31 पर यु बात जु लेखिं छिंनि उ इलै लेखिं छिंनि कि तुम विशवास कैरि सक्यां कि यीशु हि परमेश्वर को नौंनु मसीह च, अर विशवास कैरि कै ऊंका नौं से जीवन पावा |
\c 21
\p
\v 1 यूं बातुं का बाद यीशु न तिबिरियास तलौ का छाला पर अफु तैं चेलुं पर प्रगट कैरि, अर इन रीति से प्रगट कैरि;
\v 2 शमौन पतरस अर थोमा जै कु दिदुमुस भि बोल्दा छा, अर गलील का काना सैर को नतनयेल अर जब्दी का नौंना अर वेका चेलुं मा बटै द्वी हौर मनखि कठा होयां च |
\v 3 शमौन पतरसन ऊंमु बोलि, “मि माच्छा पकड़नु कु जांणु छौं |” ऊंन वे उ बोलि, “हम भि तेरा दगड़ा चलदां | तब उ निकळि कै किस्ति मा चड़िनि पर वीं रात ऊंन कुछ नि पकड़ी |
\v 4 बिनसरि मा यीशु छाला पर ऐ कै खड़ा ह्वे गैनि; पर चेलों न उ नि पच्छयाणिनि कि उ यीशु छिंनि |
\v 5 तब यीशुन ऊं मु बोलि, “हे बच्चों, क्या तुम मु कुछ माछा छिंन? ऊन जवाब दींनि ना |
\v 6 यीशुन ऊंकु बोलि, “किस्ति का दैंणि तिरपां जाळ डाळा त कुछ पैल्या |” अर तब ऊंन जाळ डाळि माछा जादा होंण का कारण ऊंन उ खींचि नि सैकि |
\v 7 तब वे चेला न जै बटी यीशु प्रेम रखदा छा, पतरस कु बोलि, “यु त प्रभु छिंन !” जब शमौन पतरस न यु सूंणि कि यु प्रभु छिंनि त वेन अपड़ि कमर पर धोति लपेटि दींनि किलैकि उ नंगु छौ अर वेन तलौ का पाणि मा फाळ मारि दीनि |
\v 8 पर हैंका चेला डोंगि मा माछों न भरयूं खैंचदि ऐनि, किलैकि उ छाला बटै जादा दूर नि छा, पर क्वे द्वी सौ हाथे कि दूरि पर छा |
\v 9 जब उ छाला पर उतरिनि, त ऊंन जळदा अंगारु पर माछा रख्यां देखिनि |
\v 10 तब यीशुन ऊंकु बोलि, “जु माछा तुमुन अभि पकड़िनि ऊं मा बटै कुछ ल्यावा |”
\v 11 तब शमौन पतरस न डोंगि मा चड़ी कै एक सौ तिरपन बड़ा माछों न भरयूं जाळ छाला पर खैंचि, अर इथगा माछा होंण पर भि जाळ नि फटि |
\v 12 यीशुन ऊं कु बोलि, “आवा खांणु खौला |” चेलों मा बटै कै तैं भि सांसु नि ह्वे कि ऊं तैं पुछनु कि "तुम कु छां?” किलैकि उ जंणदा छा कि उ प्रभु हि छिंन |
\v 13 यीशु ऐनि अर रोटि ऊंतैं दीनि अर ऊनि माछा भि |
\v 14 इन तिसरि बार ह्वे कि यीशु मोरयां बटै ज्यूंदा होंणा का बाद चेलों तैं दिखेनि |
\v 15 खांणु खाण का बाद यीशु न शमौन पतरस कु बोलि, “हे शमौन, यूहन्ना का नौंना, क्या तू यूं से जादा मी बटी प्रेम करदि? वेन ऊं मु बोलि, “हां, प्रभु; तुम त जंणदा छां कि मि तुम से प्रेम रखदुं |” ऊंन वेकु बोलि, "त मेरा भेड़ों तैं चरौ |”
\v 16 ऊंन फिर दुसरि दां वेकु बोलि, “हे शमौन यूहन्ना का नौंना क्या तु मी से प्रेम रखदि?” वेन ऊं मु बोलि, "हां, प्रभु, तुम जंणदा छां कि मि तुम से प्रेम करदूं |” त ऊंन वेकु बोलि, “मेरि भेड़ों तैं चरौ |”
\v 17 फिर ऊंन तिसरि दां वेकु बोलि, “हे शमौन, यूहन्ना का नौंना, क्या तु मी से प्रेम रखदि?” पतरस उदास ह्वे गे कि ऊंन तिसरि दां इन पूछि, कि "क्या तुम मी से प्रेम रखदि?” अर वेन बोलि, “हे प्रभु, तुम सब कुछ जंणदा छां; तुम यू भि जंणदां कि तुम बटै प्रेम रखदूं; यीशु न वेकु बोलि, "मेरि भेड़ों तैं चरौ |
\v 18 मि त्वे मु सच्च सच्च बोनु छौं,जब तु जवान छै त अपड़ी कमर बांधी कै जख चांदि छै उख जांदि छै; पर जब तु बुढ्या ह्वे जैलि त अपड़ु हाथ पसारिलि, अर हैंकु तेरि कमर बांधी कै जख तु नि चैलि उख त्वे तैं लिजालु |”
\v 19 यीशुन वेतैं यूं बातुं न सचेत कैरेलि छौ कि पतरसन कन्दारि मौत से परमेश्वर कि बढ़ै कन |अर तब ऊंन वेकु बोलि, "मेरा पिछनै ऐ जा |”
\v 20 पतरसन पिछनै फरकि कै वे चेला तैं आंण देखि, जै बटी यीशु प्रेम करदा छा, जैन खांणु खाण का बगत ऊं कि छाति जना झुकि कै पूछि छौ, “हे प्रभु तुमारु पकड़वांण वळु कू च?”
\v 21 वे तैं देखि कै पतरसन यीशु मु बोलि, “हे प्रभु, येका क्या हाल होला?”
\v 22 यीशुन वेमु बोलि, “जु मि चौं कि उ मेरा आंण तक रुक्यूं रौ, त त्वे तैं यां से क्या? तु मेरा पिछनै ऐ जा |”
\v 23 इलै भयूं मा या बात फैलि गे कि वे चेलान नि मोंन; तभि यीशुन वेमु इन नि बोलि कि वेन नि मोंन, पर यु कि, “जु मि चौलु कि उ मेरा आंण तक ठैरयूं रौ, त त्वे यां से क्या?”
\v 24 यु वी चेला च जु यूं बातुं कि गव्हे देंणु च अर जैन यूं बातुं तैं लिखि च, अर हम जंणदा छां कि कि वेकि गव्हे सच्ची च |
\v 25 हौर भि भौत सैरा काम छिंन, जु यीशुन करिनि; जु एक एक कैरि कै लिखे जांदा त मि समझुदूं कि किताबि जु लिखे जांदि त ऊंन संसार मा भि नि समै सकंण छौ
