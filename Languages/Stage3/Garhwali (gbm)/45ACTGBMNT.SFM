\id ACT - Garhwali New Testament
\ide UTF-8
\rem Copyright Information: Creative Commons Attribution-ShareAlike 4.0 License
\h प्रेरितों के काम
\toc1 प्रेरितों के काम
\toc2 प्रेरितों के काम
\mt1 Acts
\mt1 प्रेरितों के काम
\c 1
\p \v 1 हे थियुफिलुस मिन पैलि किताब ऊं सभि बातु का बारा मा लिखि, जौं तैं यीशु शुरु बटी कनु रै अर सिखाणु रै,
\v 2 वे दिन तक जब तक वेन अपंणा चेलुं तैं जौंतै वेन चुंणि छौ पवित्र आत्मा का द्वरा आज्ञा देके मथि नि उठैये गे।
\v 3 यीशु न दुख उठौंणा बाद भौत सारा पक्का सबूतुं का द्वारा अफतैं ज्यूंदु दिखै, अर चालिस दिनु तक उ ऊंतैं दिखेंणु रैं, अर परमेश्वर का राज कि बात कनु रैं ।
\v 4 अर चेलुं बटी मिलिके ऊंतैं आज्ञा दींनि, कि “यरुशलेम तैं नि छुड़य्यां, पर बुब्बा कि वीं करार तैं पूरा होंणे कि जुगाळ कना रंय्यां, ज्यांकि चर्चा तुमुन मी बटी सूंणि |"
\v 5 किलैकि यूहन्ना न ता पांणि न बपतिस्मा दींनि, पर थोड़ा दिनु का बाद तुम पवित्र आत्मा न बपतिस्मा पैल्या।
\v 6 अर ऊं न इकट्ठा ह्वेके यीशु मु पूछि, “हे प्रभु, क्या तु अबारि इस्राएल तैं राज फेरिके दे दीलि ?”
\v 7 वेन ऊं मु बोलि, "ऊं समयों अर वीं घड़ी तैं जंणनं तुमारु काम नी च, किलैकि उ सब कुछ बुब्बा न अपंणा अधिकार मा रखय्युं चा।"
\v 8 पर जब पवित्र आत्मा तुम पर आलु तब तुम सामर्थ पैल्या; अर यरुशलेम, यहूदिया, सामरिया मा अर सैरि धरति का छोड़ तक मेरा गवाह होल्या ।"
\v 9 इन बोलिके यीशु ऊंका देखदि- देखद माथि उठैये गे अर बादळ न वेतैं ऊंका आंखों का संमणि बटी छुपै दींनि ।
\v 10 वेका जांणा बगत जब उ सरग जंना दिखंणा छा ता द्वी मनिखि सफेद कपड़ा पैरिके चेलुं का संमणि खड़ा ह्वेनि,
\v 11 अर ऊंमु बोलि, “हे गलीलि मनख्युं, तुम किलै खड़ु ह्वेके सरग जना दिखणा छां ? यु वी यीशु जु तुमारा संमणि बटी सरग मा उठाये गे, जंनकै तुम वेतैं सरग को जांण दिखंणा छां उनिके उ फिर आलो ।"
\v 12 तब उ सभि जैतून नौं का पहाड़ बटी जु यरुशलेम का नजीक एक सब्त का दिन कि दूरी पर छौ यरुशलेम वापिस ऐ गेंनि ।
\v 13 जब उ उख पौंछिनि त वीं कोठरि मा गैंनि जख पतरस, यूहन्ना, याकुब, अन्द्रियास, फिलिप्पुस, थोमा, बरतुल्मे, मती, हलफै कु नौनु याकुब, शमौन जेलोतेस, अर याकुब कु नौनु यहूदा रांणा छा ।
\v 14 यु सभि कथगै जनानों अर यीशु कि मां मरियम अर ऊंका भयों क दगड़ा प्रार्थना कन मा लग्यां छा ।
\v 15 ऊं दिनु मा पतरस सभि भयों का बीच मा जु लगभग एक सौ बीस मनिखि छा खड़ु ह्वेके बुन लगि गे,
\v 16 हे भयों, जरूरी छौ कि पवित्र शाश्त्र कु उ वचन पूरु हो, जु पवित्र आत्मा न दाउद का मुख बटी यहूदा का बारा मा जु यीशु को पकड़वौंण वाळों मा मुख्य छौ पैली बटी बोलेलि छौ ।
\v 17 किलैकि कि उ ता हमंमा गिंणेगे, अर यीं सेवा मा भागिदार भि ह्वे ।
\v 18 वेन अधर्म कि कमै से एक पुंगड़ु मोल लींनि अर कपाळ का बल पोड़ी अर वेको पेट फटिगे अर वेका सभि आंदड़ा निकळि गे छा ।
\v 19 यीं बात तैं यरुशलेम मा रांण वाळा सभि जांणि गेंनि इख तक कि वे पुंगड़ा नौं ऊंकि भाषा मा 'हकलदमा' यानि ' ल्वे कु पुंगड़ु ' पोड़ि गे ।
\v 20 भजन संहिता मा लिख्यूं च, वेगु घर उजड़ि जौ, अर वेमा क्वे नि बसु, अर " वेगु पद क्वे और ले ल्यो"
\v 21 इलैइ जतगा दिनु तक प्रभु यीशु हमारा दगड़ा आंणु-जांणु रैं- याने कि यूहन्ना का बपतिस्मा बटी अर वेका हमारा बीच मा बटी उठैये जांण तक जु लोग बराबर हमारा दगड़ा रैनि,
\v 22 भलु होलु कि ऊमां बटी एक मनिखि हमारा दगड़ा वेका ज्यूंदा होंण को गवाह ह्वे जौ ।
\v 23 तब ऊंन द्वी मनख्युं तैं खड़ु कैरी एक यूसुफ तैं जैकु नौं बर-सबा छौ जैकु पड़ नौं यूसतुस छौ, अर हैंकु मतियाह छौ ।
\v 24 अर या प्रार्थना कैरी, “हे प्रभु तु जु सभ्यूं का मन तैं जंणदी छै, इन प्रगट कैर कि यूं द्वियों मा बटी तेरु कु चुंणय्युं ।
\v 25 इलैकि उ यीं सेवा कु अर प्रचार कु पद ल्योंनु जैतै यहुदा छोड़ी के अपड़ि जगा कु चलि गे ।
\v 26 तब ऊं न ऊंका बारा मा चिट्ठि डळिनि,अर चिट्ठी मतियाह का नौं पर निकळि । तब यु ऊं ग्यारा प्रचारकों का दगड़ि गिंणेगे ।
\c 2
\p \v 1 अर जब पिन्तेकुस्त को दिन ऐ, त सभि चेला एक जगह मा कट्ठा होंयां छा |
\v 2 अर अचानक सरग बटी बड़ा औडळ-पौडळ जन स्वींस्याट की सि आवाज ह्वे अर वीं आवाज न सैरु घर जख उ कट्ठा होंयां छा गूंजी गे |
\v 3 उख ऊं तैं आग जन भौत सैरी जीभ दिखेनि अर उ अलग अलग ह्वे के ऊं सभ्युं पर बैठी गेंनि |
\v 4 उ सभी पवित्र आत्मा से भुरे गेंनि, अर जन जन आत्मा न ऊं तैं बुने सामर्थ दींनि उ बनि बनि किस्म कि भाषा बुन लगी गेंनि |
\v 5 वे बगत सरग का तौळा हरेक मुल्कुं का यहूदी भक्त लोग यरूशलेम मा रौंणा छा |
\v 6 जब या अवाज ह्वे त भौत बड़ी भीड़ लगि गे अर लोग हकदक रै गेंनि किलैकि हरेक न ऊं तैं अपड़ी बोलि मा बच्यांद सूंणी |
\v 7 उ लोग बड़ा हकदक ह्वेके बुन लगि गेंनि, “देखा, यु जु बुना छिंनि क्या यु सभी लोग गलीली नि छिंन ?
\v 8 त फिर किलै हम मु बटी हरेक अपड़ी ही जन्मभूमि की भाषा मा यूं तैं बच्यांद सुणना छां ?
\v 9 हम जु पारथी, मादी, एलामी, अर मेसोपोटामिया, यहुदिया, कप्प्दूकिया, पुन्तुस, आसिया,
\v 10 फ्रूगिया, पन्फुलिया, मिस्र, अर कुरेनी का आसपास का लीबिया मुलुक का निवासी, अर थोड़ा सा दिनु कु रोम मा रौंण वळा लोग,
\v 11 यहूदी अर यहूदी धरम अपनौंण वळा क्रेती अर अरब मुलुक का निवासी, हम सभी अपंणी-अपंणी बोली मा यूं बटी परमेश्वर का बड़ा कामु की चर्चा सुंणदां |
\v 12 अर उ सभी हकदक ह्वेके एक हैंका बटी बुन लगि गेंनि कि, “यु क्या होंणु च ?”
\v 13 पर हौरु न ऊंकी मजाक बणै के बोलि, “यु त नई दारु का नशा मा छिंन |”
\v 14 पर तब पतरस ऊं ग्यारहों दगड़ी खड़ु ह्वे अर ऊंची अवाज मा ऊं कु बुन लगि गे, “हे यहूदियों अर यरूशलेम का निवासियों, तुम इथगा जांणी ल्यावा अर कन्दूड़ खोलिके मेरी बातुं तैं सूंणा |
\v 15 जन तुम लोग इन सोचणा छां, कि यु लोग नशा मा नि छिंन, किलैकी अभी त राति खुल्यणा की सुबेर च |
\v 16 पर यु उ बात छिंन जु परमेश्वर का रैबारया योएल का द्वारा बुले गे छै :
\v 17 परमेश्वर इन बोल्दु, कि आखिरी दिनु मा इन होलु कि मि अपंणु आत्मा सब मनख्यूं पर उंडेळुलु, तुमारा नौंना अर नौंनी परमेश्वर को रैबार परगट करला, जवान दिव्य दर्शन देखला अर दाना आदिम सुपन्या देखला,
\v 18 अर मि अपंणा सेवकों पर अर सेविकाओं पर भी ऊं दिनु मा अपंणु आत्मा उंडेळुलु, अर उ परमेश्वर का रैबार परगट करला |
\v 19 मि मथि सरग मा अचंभित काम अर तौळा धरती पर चिन्ह दिखौलु, याने ल्वे, आग अर धुंवा को बादळ |
\v 20 प्रभु का महान अर महिमा वळा दिन का औंण से पैली सूरज अंधेरु अर जोन ल्वे जन ह्वे जाली |
\v 21 अर जु क्वे प्रभु को नौं ल्यालु उ उद्धार पालु |'
\v 22 “हे इस्राएलियों, यूं बातुं तैं सूंणा : जन तुम जांणदा ही छां कि यीशु नासरी एक इन मनखी छौ जै का द्वारा परमेश्वर न तुमारा सांमणी सामर्थ का काम अर चिन्ह चमत्कार करिनी जौं कामु से तुम पर साबित ह्वे, कि उ परमेश्वर को भेज्युं छौ |
\v 23 यू ही यीशु परमेश्वर की ठैरैईं मनसा का अनुसार अर परमेश्वर का होंण वळा पूर्व ज्ञान का अनुसार पकड़वैये गे छौ, अर तुमु न अधरमियों का हाथु न वे तैं सलीब पर मरवै दींनि |
\v 24 पर वेतैं परमेश्वर न मृत्यु का बन्धनों बटी छुड़ै के ज्यूंदु कैरी; किलैकी मृत्यु वेतैं अपड़ा वश मा रखु यु असंभव छौ |
\v 25 किलैकी दाउद वेका बारा मा इन बोळदु, “मि प्रभु तैं हमेशा अपंणा सांमणी देखिदी रयुं किलैकी उ मेरी दैंणी तरपां च, ज्यांसे मि अटल बणयूं रौं |
\v 26 ये कारण मेरु मन आनन्दित च, अर मेरी जीभ न ख़ुशी का गीत गैनी; बल्कि मेरी देह भी आश मा बसीं राली |
\v 27 किलैकी तू मेरा प्राणों तैं मृत्युलोक मा नि छोड़िली अर न अपंणा पवित्र भक्त तैं कबर उन्द सड़न दीली |
\v 28 तिन मी तैं जीवन को बाट्टू बतै, अर तू मी तैं दर्शन का द्वारा आनन्द से भोरी दीली |
\v 29 हे भयों, मी तुम मु कुलपिता दाउद का बारा मा पक्का प्रमाण से बोली सकदूं कि, उ त मोरी गे छौ दफनाये भी गे छौ अर वेकी कबर आज तक भी हमारा इख मौजुद च |
\v 30 पर उ त परमेश्वर को रैबारया छौ, अर जांणुदु छौ कि परमेश्वर न सौं खै छै कि मि तेरा कुल बटी एक आदिम तैं तेरा सिहासन पर बैठौलु |
\v 31 इलै वेन होंण वळी बातुं तैं पैली बटी देखिके मसीह का ज्यूंदा होंणा का बारा मा बोलि, कि उ न ता मृत्युलोक मा छुड़े गे अर न ही वेकी देह सैड़ी |
\v 32 परमेश्वर न यु यीशु ज्यूंदु कैरी, जैका हम सभी गवाह छां |
\v 33 इनकै यीशु न परमेश्वर की देणी तरपां सबसे ऊंची जगह पै अर पिता बटी पवित्र आत्मा जै तै द्योंणो की करार ह्वेईं छै, वेन वी पवित्र आत्मा हम पर उंडेळी दींनी तुम जु देखन्दा अर सोचन्दा यु वी च |
\v 34 किलैकी दाउद त स्वर्ग पर नि चैड़ी उ अफ़ी बुनु च कि, “प्रभु न मेरा प्रभु बटी बोलि, कि मेरा दैंणी तरपां बैठ,
\v 35 जब तक मि तेरा बैरयूं तैं तेरा खुट्टूं की चौकी नि बणै द्यों |'
\v 36 इलै इस्राएल की सैरी प्रजा, जांणी ल्यो कि जै यीशु तैं तुमुन सलीब पर चड़ै वे तैं ही परमेश्वर न प्रभु भी अर मसीह भी ठैरै |
\v 37 जब ऊं न इन सूंणी त ऊं का मन छेदे गेंनि अर उ पतरस तैं अर हौर चेलों तैं पुछण लगि गेंनि कि, “हे भयों अब इन बता कि हमुन क्या कन ?
\v 38 पतरस न ऊं कु बोली, “तुममु बटी हरेक मन फिरावा अर अपड़ा पापों की माफी कु यीशु मसीह का नौं से बपतिस्मा ल्यावा; ज्यांसे तुम पवित्र आत्मा को दान पैल्या |
\v 39 इलैकी यु वचन तुमुकु अर तुमारी सन्तान कु, अर ऊं सब दूर दूर तक रौंण वळा लोगुं कु भी च ऊं सभ्युं कु जौं तैं हमारू परमेश्वर अफ मु बुलांदु |”
\v 40 पतरस न भौत सैरी बातुं से भी गव्है दे देके समझाणु रै कि अफ तैं ईं दुष्ट जाति से बचावा |
\v 41 इलै जौं न वेको वचन अपंणै ऊं न बपतिस्मा लीनी; वे ही दिन करीब तीन हजार लोग ऊं दगड़ी मिलि गेंनि |
\v 42 उ चेलों बटी वचन की शिक्षा पौंण मा, अर संगती रखण मा, प्रभु भोज लेंण मा, उपवास रखण मा, प्रार्थना कन मा एक चित छा |
\v 43 भौत सैरा चमत्कार का काम चेलों का द्वारा होंणा रैनी अर सब लोगुं भैच्चक ह्वे गेंनी |
\v 44 अर सब विश्वासी लोग मिलिजुली कै रांदा छा, अर ऊंकी सभी चीज-बस्ति साझा मा छै |
\v 45 उ अपड़ी सम्पति अर चीज्युं बिकै बिकै के जन जै तैं जरूरत होंदी छै उन सभ्युं मा बांटी देंदा छा |
\v 46 उ हरेक दिन एक मन ह्वे के प्रार्थना भवन मा कट्ठा होंदा छा, अर घर घर मा प्रभु भोज लेंदा छा अर सच्चा मन से दगड़ी रै के खांणु खांदा छा |
\v 47 अर परमेश्वर की बढ़ै करदा छा, अर सभी लोग ऊं बटी खुश छा: अर प्रभु उद्धार पौंण वळा लोगुं हरेक दिन मंडली मा मिलौंदु छौ |
\c 3
\p \v 1 पतरस अर यूहन्ना दिन का तिसरा पहर प्रार्थना का समय मा प्रार्थना का घर मा जांणा छा |
\v 2 अर लोग एक जन्म का लंगड़ा तैं लांणा छा, जैतैं उ रोज प्रार्थना घर का वे फाटक पर बैठै देंदा छा जैगु नौं 'सुंदर' छौ, इलैकि उ प्रार्थना घर मा जांण वळु बटे भीख मांगु |
\v 3 तब वेन पतरस अर यूहन्ना तैं प्रार्थना का घर मा जांण देखि, ता ऊं बटी भीख मगंण लगि गे |
\v 4 पतरस न यूहन्ना का दगड़ी वेकी तरपां ध्यान से देखिके बोलि, “हम जंना देख !"
\v 5 अर उ ऊं बटी कुछ पौंणे आस लगैके ऊं जंना देखण लगिगे |
\v 6 तब पतरस न बोलि, “चांदी अर सोना ता मीमु छैं नी च, पर जु मीमु छैं च उ त्वेतैं देंदु; यीशु मसीह नासरी का नौं से चल फिर |”
\v 7 अर वेन वेकु दैंणु हाथ पकड़िके वेतैं उठै; अर तुरंत वेका खुट्टुं अर घुंडु मा ताकत ऐ गे |
\v 8 तब उ उचड़फळि मारिके खड़ु व्हेगे अर हिटंण लगिगे; अर हिटिके, अर उचड़फळि मारिके, अर परमेश्वर कि भक्ति करदि ऊं दगड़ी प्रार्थना घर मा चलिगे |
\v 9 सब लोगुं न वेतैं चळद फिरद अर परमेश्वर कि भक्ति कन देखिके,
\v 10 वेतैं पैछांणि दींनि कि यु वी च जु प्रार्थना भवन का 'सुंदर' फाटक पर बैठिके भीख मंगणु रौंदु छौ; अर वीं घटना से ज्व वे दगड़ी व्हे छै उ बिंजा भैंचक्क मा पड़ी गेंनि |
\v 11 जब उ पतरस अर यूहन्ना तैं पकड़ि के खड़ु होंय्युं छौ, ता सभि लोग बिंजा हकदक ह्वेके वे चौक मा जु सुलेमान को छौ, ऊंमु भागिके ऐंनि |
\v 12 यु देखिके पतरस न लोगुं मु बोलि, “हे इस्राएलियों, तुम ये मनखि देखिके किलै हकदक होंणा, अर हम जंना इनकै किलै दिखणा छां कि जंन हमुलै येतैं अपंणि सामर्थ या भक्ति से चलंण-फिरंण लैक बंणै हो |
\v 13 अब्रहाम अर इसहाक अर याकुबा परमेश्वरनं, हमारा बापदादुं का परमेश्वरनं अपंणा सेवक यीशु कि बड़ै कैरी, जै तै तुमुन पकड़वै च, अर जब पिलातुस न वेतैं छोडुणौ विचार कैरी, तब तुमुन वेका संमणि वेको इंकार कैरी |
\v 14 तुमुन वे पवित्र अर धर्मि को इंकार कैरी, अर अजुजि कैरी कि एक हत्यारु तुमुकु छुड़े जौ,
\v 15 अर तुमुन जीवन का कर्ता तैं मारि डाळि, जैतैं परमेश्वर न मुर्दों मा बटी ज्यूंदु कैरी; अर ईं बात का हम गवाह छां |
\v 16 अर वेका नौं न, वे विश्वास से जु वेका नौं पर चा, ये मनखि तैं जैतैं तुम दिखणा छां अर जंणदा भि छां येतैं सामर्थ दींनि | वे ही विश्वास न जु वे पर च, येतैं तुम सभ्युंका संमणि बिलकुल खूब कैरेलि |
\v 17 "अब हे भय्यों, मि जंणुदु छौं कि यु काम तुमुनं बिना जंणय्यां बुझय्यां कैरी, अर उनि तुमारा मुखियु न भि कैरी |
\v 18 पर जौं बातुं तैं परमेश्वर न सब रैबारयों का मुख बटी पैलि बतायेलि छौ, कि वेकु मसीहा दुःख उठालु, अर वेन ऊं बातुं तैं ये ढंग से पूरु कैरी |
\v 19 इलै अपंणा मन तैं फिरावा अर वापिस लौटिके ऐ जावा कि तुमारा पाप मिटाये जौंनु, जंनकै प्रभु कि तरपां बटी शांति अर चैन का दिन औंनु,
\v 20 अर उ यीशु तैं भेजु जु तुमुकु पैलि बटी मसीह ठैराय्युं चा |
\v 21 जरूरी च कि उ स्वर्ग मा वे बगत तक रौ जब तक कि उ सभि बातुं को सुधार नि कैरि द्य्यो ज्यांकि चर्चा पुराणा समय बटी परमेश्वर न अपंणा पवित्र रैबारयों का मुख बटी कैरी |
\v 22 पर जु क्वी मनखि वे रैबारया कि नि सुंणुलो, उ लोगुं मा बटी नाश करे जालु |
\v 23 अर शमुएल से लेके वेका बाद वळुं तक जतना रैबारयों न बोलि, ऊं सभ्युंन यूं दिनु का बारा मा बोलि |
\v 24 तुम रैबारयों कि सन्तान अर वीं करार का हकदार छां, ज्व परमेश्वर न तुमारा बाप-दादों बटी बांधी, जब वेन अब्रहाम मु बोलि छौ, 'तेरा वंश का द्वारा धरति का सैरा घराना आशीष पौंनु |'
\v 25 तुम रैबारयों कि सन्तान अर वीं करार का हकदार छां, ज्व परमेश्वर न तुमारा बाप-दादों बटी बांधी, जब वेन अब्रहाम मु बोलि छौ, 'तेरा वंश का द्वारा धरति का सैरा घराना आशीष पौंनु |'
\v 26 परमेश्वर न अपंणा सेवक तैं उठैके पैलि तुम मु भेजि, कि तुम मु बटी हरेक तैं वेकी बुरै बटी फेरिके आशीष द्यो |”
\c 4
\p \v 1 जब उ लोगु मु यु बुना छा, ता पुरोहित अर प्रार्थना भवन का मुखिया अर रीति-रिवाज का मंनण वळा ऊं पर रब रबा-तब तबा ह्वे गेंनि |
\v 2 किलैकि उ भौत गुसा ह्वेनि कि उ लोगुं तैं सिखांदा छा अर यीशु उदाहरण दे देके मुर्दों को ज्यूंदु होंणो प्रचार करदु छौ |
\v 3 ऊंन ऊंतैं पकड़िके दुसरा दिन तक जेळ खांणा मा रखि किलैकि रुमुक ह्वेगे छै |
\v 4 पर वचन का सुंणनं वळु मा बटी भौतुं न विश्वास कैरी, अर ऊंकी गिणति पांच हजार मनख्यूं का लगभग ह्वे गे |
\v 5 दुसरा दिन इन ह्वे कि ऊंका मुखिया अर पुरोहित अर व्यवस्था का जंणन वळा,
\v 6 अर महायाजक हन्ना अर कैफा अर यूहन्ना अर सिकन्दर अर जतना महायाज का कुटम्ब का छा, उ सब यरूशलेम मा इकट्ठा ह्वेनि |
\v 7 उ ऊंतै बीच मा खड़ु कैरिके पुछंण लगि गेंनि कि तुमुनं यु काम कैं सामर्थ से अर कै नौं से कैरी |
\v 8 तब पतरस न पवित्र आत्मा से भरिके ऊंमु बोलि,
\v 9 “हे जनता का मुखियों अर दांना संयाणो, ये निरारि मनखी दगड़ी ज्व भलै करेगै, जु आज हम दगड़ी वेका बारा मा पूछ ताछ करेंणि चा, कि उ कनंकै खूब ह्वे |
\v 10 ता तुम सब लोग अर सैरा इस्राएलि लोग जांणि ल्योंनु कि यीशु मसीह नासरी जैतै तुमुनं सूळि पर चड़ै, अर परमेश्वर न मुर्दों मा बटी ज्यूंदु कैरी, वेका नौं से यु मनखि तुमारा संमणि भलु चंगु खड़ु चा |
\v 11 यु वी ढुंग्गु चा जै तुम मिस्त्रियु न फुंडु ढोळय्युं समझि अर देखा वी कोंणा कि कोड़ि को ढुंग्गु बंणिगे |
\v 12 कै हैंका द्वारा मुक्ति नी चा; किलैकि स्वर्ग का तौळा अर मनख्यूं मा और क्वी हैंकु नौं नि दिये गे, जैका द्वारा हम मुक्ति पै सैकां |”
\v 13 जब ऊंन पतरस अर यूहन्ना को साहस देखि, अर यु जांणि कि यु अनपढ़ अर साधारण मनखि छिंन, ता हकदक ह्वे गेंनि; फिर ऊंतै पैछांणि गेंनि कि यु यीशु का दगड़ी छा |
\v 14 ऊं न वे मनखि तैं जु खूब ह्वे छौ, ऊं दगड़ि खड़ु देखिके, ऊँका विरोध मा कुछ नि बोलि सैकि |
\v 15 पर ऊंतैं सभा का भैर जांणे आज्ञा देके, उ आपस मा विचार कन लगि गैंनि,
\v 16 “हम यूं मनख्यूं का दगड़ी क्या कंरा ? किलैकि यरूशलेम का सब रौंण वळुं पर प्रगट च, कि यूंका द्वारा एक बकि बातौ चमत्कार दिखाये गे; अर हम वांको इंकार नि कैरि सकदां |
\v 17 हम ऊंतैं धमकांवां, कि उ ये नौं से फिर कै हैंका मनखि दगड़ि बात नि करुनु, कखि या बात लोगुं मा और जादा नि फैलि जौ |”
\v 18 तब ऊंन पतरस अर यूहन्ना तैं बुलै अर ऊंतैं धमकि देके बोलि, “यीशु का नौं से कुछ भि नि बुल्य्यां अर ना कुछ सिखायां |”
\v 19 पर पतरस अर यूहन्ना न ऊंतैं जवाब दींनि, “तुमी न्याय कैरा; क्या यु परमेश्वर का संमणि भलु चा कि हम परमेश्वर कि बात से बढ़िके तुमारि बात मांणा |
\v 20 किलैकि यु ता हमसे ह्वे नि सकदु कि जु हमुन देखि च अर जु सूंणि, उ नि बुलां |”
\v 21 तब ऊंन ऊंतै और धमकै के छोड़ी दींनि, किलैकि लोगुं का कारण उ ऊंतैं सजा देंणौ क्वी मौका नि मिलि, इलैकि ज्व घटना ह्वे छै ववांका कारण सब लोग परमेश्वर कि बड़ै कना छा |
\v 22 उ मनखि, जै पर खूब होंणौ चमत्कार दिखैये गे छौ, उ चालीस बरस से जादा उम्र को छौ |
\v 23 तब उ छुटिके अपंणा दगड़यों मु ऐंनि, अर जु कुछ प्रधान पुरोहितु न अर लोगुं का दाना-सयांणु न ऊंमु बोलि छौ, उ सब ऊंतै सुंणै दींनि |
\v 24 यु सूंणिके ऊंन एक चित ह्वेके ऊंचि अवाज मा परमेश्वर से अजुजि कैरी “हे स्वामि, तु वी छै जैंन स्वर्ग अर धरति अर समुद्र अर जु कुछ वांमा च, उ सब कुछ तिनि बंणै |
\v 25 तिन पवित्र आत्मा का द्वारा अपड़ा सेवक अर हमारा बुब्बा दाउद का गिच्चा बटी यु बोली, "अन्य जातियों नं हल्ला किलै मचै ? अर देश देश का लोगुं न बेकार अर बेमतलब कि बातों को किलै ध्यान कैरि ?
\v 26 प्रभु अर वेका मसीह का विरोध मा धरति का राजा खड़ा ह्वेनि, अर हाकिम एक साथ इकट्ठा ह्वे गैंनि |
\v 27 किलैकि सचि मा तेरा सेवक यीशु का विरोध मा, जैको तिन अभिषेक कैरी, हेरोदेस अर पुन्तियुस पिलातुस भि अन्यजातियों का अर इस्राएलियुं का दगड़ा ये शहर मा कट्ठा ह्वेनि,
\v 28 कि जु कुछ पैलि बटी तेरी सामर्थ अर मनसा से ठैरयुं छौ वी काम कैरु |
\v 29 अब हे प्रभु ऊंकि धौंस तैं देख; अर अपंणा सेवकों तैं यु वरदान दि कि तेरु वचन बड़ा साहस से सुंणौनु |
\v 30 खूब कनु कु अपंणु हाथ बड़ौ कि चिन्ह अर चमत्कार का काम तेरा पवित्र सेवक यीशु का नौं से करे जौंनु |”
\v 31 जब ऊंन प्रार्थना कैरेलि छै, ता व जगह जख उ बैठय्यां छा हिलिगे, अर उ सभि पवित्र आत्मा से भरि गैंनि, अर परमेश्वर का वचन तैं साहस से सुंणाणा रैंनि |
\v 32 विश्वास कन वळुं कि मंडली एक मनसा कि छै, इख तक कि क्वी भि अपंणि धन सम्पति कु अपंणि नि बुळदु छौ, पर सब कुछ साझा मा छौ |
\v 33 प्रेरित चेला बड़ी सामर्थ का दगड़ी प्रभु यीशु कि ज्यून्दा होंणै गव्है देंणा रैंनि अर ऊं सभ्युं पर बड़ी किरपा छै |
\v 34 ऊंमा क्वी भि गरीब नि छौ; किलैकि जौंमु जमीन या घर छा, उ ऊंतैं बेचि बेचिके, बिकिं चिजुं कि कीमत लैके, वेतैं चेलुं का खुट्टुं संमणि रखि देंदा छा;
\v 35 अर जतगा भि जैतैं जरूरत होंदि छै, वांका अनुसार हरेक तैं बांटि देंदा छा |
\v 36 यूसुफ नौं को साइप्रस को रौंण वळु एक लेवि छौ जैकु नौं चेलु न बरनाबस रखि ज्य्यांगु मतलब शांति को नौंनु चा |
\v 37 वेकि कुछ जमीन छै, ज्व वेन बेचि दींनि, अर मोल का रुप्या लैके चेलों का खुट्टुं का संमणि रखि दींनि |
\c 5
\p \v 1 हनन्याह नौं का एक आदिम अर वेकि घर वळि, सफीरा न कुछ जमीन बेचि
\v 2 अर वांका मोल मा बटी कुछ रुप्या अफ मु रखि दींनि; अर वांको एक हिस्सा लैके चेलों का खुट्टुं का संमणि रखि दींनि, जबकि ईं बात तैं वेकी घर वळि भि जंणदि छै |
\v 3 पतरस न हनन्याह मु बोलि, “हे हनन्याह ! शैतान न तेरा मन मा या बात किलै डाळि कि तु पवित्र आत्मा मु झूठ बोलि, अर जमीन का मोल मा बटी कुछ अफ मु रखिलि ?
\v 4 जब तक वा जमीन त्वेमु छै ता क्या वा तेरी नि छै ? अर जब बिकिगे ता तेरा वश मा नि छै ? तिन या बात अपंणा मन मा किलै सोचि ? तिन मनख्यों मु ना बल्कि परमेश्वर से झूठ बोलि |”
\v 5 यूं बातुं तैं सुंणदि हनन्याह भुयां पोड़िगे, अर वेन प्राण छोड़ि दींनि, अर सब सुंणनं वळुं पर बड़ु भै छै गे |
\v 6 फिर जवानु न उठि के वेकि अर्थी बंणै अर भैर लिजैके खडै दींनि |
\v 7 लगभग तीन घंटा बाद वेकि घर वळि जु कुछ ह्वे छौ नि जांणिके भितर ऐ |
\v 8 तब पतरस न वींमु बोलि, “मीतैं बतौ क्या तुमुनं व जमीन इतगा मा ही बेचि छै ?” वीं न बोलि, “हाँ, इतगा मा ही बेचि |”
\v 9 पतरस न वीं मु बोलि, “या क्या बात चा कि तुम द्व्युं न प्रभु कि आत्मा कि अजमैस कु एक मनसा कैरी ? देख, तेरा मालिक का दफनौंण वळा द्वार पर ही खड़ा छिंन, अर अब उ त्वेतैं भि भैर लिजाला |”
\v 10 तब वा तुरंत वेका खुट्टुं मु पोड़िगे, अर प्राण छोड़ि दींनि; अर जवानु न भितर ऐ के वीं तैं मोरयुं पै, अर भैर लिजैके वींका आदिम का संमणि दफनै दींनि |
\v 11 तब सैरि मंडलि पर अर यूं बातुं का सब सुंणनं वळुं पर बड़ु भै छैगे |
\v 12 चेलों का हाथुं बटी भौत चिन्ह अर चमत्कार का काम लोगुं का बीच मा दिखैये जांदा छा, अर उ सब एक प्राण अर एक मनसा से सुलेमान का चौका मा कट्ठा होंदा छा |
\v 13 पर औरुं मु बटी कैतैं यु साहस नि होंदु छौ कि ऊं दगड़ी मिलि जौंनु; तौभि लोग ऊंकि बड़ै करदा छा |
\v 14 विश्वास कन वळा भौत सि आदिम अर जनाना बड़ी संख्या मा प्रभु कि मंडलि मा जुड़दि रैंनि |
\v 15 इख तक कि लोग बीमारुं तैं बाटा मा लै लैके, खाट पर लिटै देंदा छा कि जब पतरस औ, त वेकि छाया ऊंमु बटी कै पर पड़ि जौ |
\v 16 यरूशलेम का आस-पास का शहरों बटी भि भौत लोग बिमारुं तैं अर जु दुष्टआत्मा का सतायां छा, ऊंतै लै लैके कट्ठा होंदा छा, अर सब खूब किये जांदा छा |
\v 17 17 तब मुख्य पुरोहित अर वेका सब दगड़य्या जु परम्परा मनण वळा समाज का छा, उ रिसमिसे गैंनि |
\v 18 अर ऊंन चेलुं तैं गिरप्तार कैरिके जेळखाणा मा बंद कैरी दींनि |
\v 19 पर राति प्रभु का एक स्वर्गदूत न जेळखाणा का द्वार खोलिके ऊंतैं भैर लै के ऊंमु बोलि,
\v 20 “जावा, प्रार्थना भवन मा खड़ु ह्वेके ये जीवन कि सब बात सभि लोगुं तैं सुंणावा |”
\v 21 उ यु सूंणिके बिंनसिरि मा उठि के प्रार्थना भवन मा जै के उपदेश देंण लगि गैंनि | तब मुख्य पुरोहित न अर वेका दगड़यों न ऐ के महासभा अर इस्राएलियों का सब दांना संयांणो तैं कट्ठा कैरि, अर जेळ खांणा कु रैबार भेजि कि ऊं चेलों तैं इख लौंनु |
\v 22 पर सिपैयु न उख पौंछिके ऊं चेलों तैं जेळखाणा मा नि पै, अर लौटि के बतै,
\v 23 “हमुन जेळखांणा तैं बड़ी चौकसि से बंद करयुं देखि, अर पैहरादारों तैं भैर फाटक पर खड़ु होंयुं देखि, पर जब जेळखांणा तैं खोलि ता, भितर क्वी नि छौ |”
\v 24 जब प्रार्थना भवन का मुखिया अर मुख्य पुरोहित न या बात सूंणि, ता ऊं चेलों का बारा मा भौत चिंता मा पड़ि गैंनि कि ऊंको क्या ह्वे होलु !
\v 25 इतगा मा कैन ऐ के ऊंतैं बतै, "देखा, जौंतै तुमुन जेळखांणा मा बंद कैरी छौ, उ प्रार्थना भवन मा खड़ा ह्वेके लोगुं तैं उपदेश देंणा छिंन |”
\v 26 तब मुख्य सिपै का दगड़ा मा जै के, ऊंतैं लीके ऐ गे, पर पूरी ताकत से ना, किलैकि उ लोगुं से डरदा छा कि हम पर ढुंग्यो नि करुनु |
\v 27 ऊंन ऊंतैं लै के महासभा का संमणि खड़ु कैरी दींनि; तब मुख्य पुरोहित न ऊंमु पूछि,
\v 28 “क्या हमुनं तुमतैं चितैके आज्ञा नि दे छै कि तुम ये नौं से उपदेश नि दियां ? तौभि देखा, तुमुन सैरा यरूशलेम तैं अपंणा उपदेश से भोरेलि अर वे मनखि कि ल्वे हमारि म्वेंणि पर लौंण चंदां |”
\v 29 तब पतरस अर बकि चेलुं न जवाब दींनि, "मनख्यूं कि आज्ञा से बड़िके परमेश्वर कि आज्ञा को पालन कन हमारु फर्ज चा |
\v 30 हमारा बापदादों का परमेश्वर न यीशु तैं ज्यूंदु कैरी, जैतै तुमुन सूली पर लटकै के मारि छौ |
\v 31 वेतैं ही परमेश्वर न प्रभु अर मुक्तिदाता ठैरै के, अपंणा दैंणा हाथ मा श्रेष्ट कैरी दींनि, कि उ इस्राएलियों तैं मन फिरांणै सामर्थ अर पापों कि क्षमा द्यो |
\v 32 हम यूं बातुं का गवाह छां अर उनि पवित्र आत्मा भि, जु परमेश्वर न ऊंतैं दिय्युं चा जु वेकि आज्ञा मंणदिंनि |”
\v 33 यु सूंणिके उ जलन से भरि गैंनि, अर चेलुं तैं मरंण चांणा छा |
\v 34 पर गमलीएल नौं को एक व्यवस्थापक जु व्यवस्था को सिखौंण वळु अर सब लोगुं मा गंणयूं-मंणयूं छौ, वेनं कचैरि मा खड़ु ह्वेके चेलुं तैं जरा देरो कु भैर लिजांणै आज्ञा दे दींनि |
\v 35 तब वेन बोलि, “हे इस्राएलियों, तुम यूं मनख्यूं का दगड़ा मा जु कुछ भि कना छां, सोचि समझिके करंय्यां |
\v 36 किलैकि यूं दिनु से पैलि थियुदास यु बोलिके उठि, कि मी भि कुछ छौं; अर लगभग चार सौ लोग वे दगड़ी ह्वे गैंनि, पर उ मरे गे अर जतना लोग वेतैं मंणदा छा, सब तितर-बितर ह्वेनि अर हरचि गैंनि |
\v 37 वांका बाद जनगणना का दिनु मा गलील को रौंण वळु यहूदा मुखिया बंणिके उठि, अर वेन भि कुछ लोग अफ जंना कैरी दींनि; तब वेको भि नाश ह्वेगे अर जतना लोग वेतैं मंणदा छा, सभि तितर-बितर ह्वे गैंनि |
\v 38 इलै मि अब तुममु बुनु छौं, यूं लोगुं इंदरया लोगों से दूर रावा अर यूं से कुछ काम नि रखा; किलैकि जु यु धर्म अर काम मनख्यूं कि तरपां बटी होलु ता हरचि जालु;
\v 39 पर जु परमेश्वर कि तरपां बटी चा, ता तुम ऊंतै कभि नि मिटै सकिल्या | कखि इन नि हो कि तुम परमेश्वर दगड़ी भि लड़नं वळा ठैरा |”
\v 40 तब ऊंन वेकि बात माणि; अर चेलों तैं बुलैके पिटवै; अर या आज्ञा देके छोड़ी दींनि कि यीशु का नौं से फिर क्वी बात नि करय्यां |
\v 41 चेला ईं बात से खुश ह्वेके महासभा का संमणि बटी चलि गैंनि, कि कमसे कम हम वेका नौं से बेजति सैंणा का लाखिल ता ठैरय्यां |
\v 42 चेला रोज प्रार्थना भवन मा अर घर-घर उपदेश देंण से, अर ईं बात को शुभ श्न्देश सुंणौण से नि रुकिनि कि यीशु हि मसीह च |
\c 6
\p \v 1 ऊं दिनु मा जब चेलुं कि गिणति बिंजा बडण लगिगे छै, तब यूनानी बोलि बुनं वळा इब्रानी बोलि बुन वळुं पर बबड़ाण लगि गैंनि, कि हरेक दिन कि सेवा मा हमारी विधवाओं कि सुध नि लिये जांदि |
\v 2 तब ऊं बारह चेलुं न चेलुं कि मंडली तैं अफमु बुलैके बोलि, “यु ठिक नी च कि हम परमेश्वर का वचन तैं छोड़िके खिलांण-पिलांण कि सेवा मा लग्यां रां |
\v 3 इलै, हे भैय्यों, अफ मु बटी सात भला मनख्युं तैं चुणि ल्यावा जु पवित्र आत्मा अर बुद्धि से भरयां होंनु, कि हम ऊंतै ये काम पर ठैरै द्य्यां |
\v 4 पर हम ता प्रार्थना अर वचन कि सेवा मा लग्यां रौल्ला |”
\v 5 या बात सैरी मंडली तैं ठिक लगि, अर ऊंन स्तिफनुस नौं का एक जवान तैं जु विश्वास अर पवित्र आत्मा से भोरय्युं छौ, अर फिलिप्पुस, अर प्रुखुरुस, अर नीकनोर तैं, अर तीमोन तैं, अर परमिनास तैं, अर अन्ताकियावासी नीकुलाउस तैं जु यहूदी समाज मा ऐ गे छौ, यूं सभ्युं तैं ये काम कनु कु चुंणि |
\v 6 यूं चेलुं का संमणि खड़ु करेगे अर ऊंन प्रार्थना कैरिके ऊं पर हाथ रखिनि |
\v 7 परमेश्वर को वचन फैळदि गे अर यरूशलेम मा चेलों कि गिंणति भौत बड़िगे; अर याजकों को एक बड़ु समाज ये मत तैं मंणनं वळु ह्वेगे |
\v 8 स्तिफनुस परमेश्वर कि किरपा अर सामर्थ मा ह्वेके लोगों का बीच मा बड़ा-बड़ा चमत्कार का काम अर चिन्ह दिखौंणु रौंदु छौ |
\v 9 तब वे प्रार्थना भवन मा बटी जु लिबिरतीनों को मंणेदु छौ, अर कुरेनि अर सिकन्दरिया अर किलिकिया अर एशिया का लोगुं मा बटे कतगा लोग उठिके स्तिफनुस दगड़ी बहस कन लगि गैंनि |
\v 10 पर वे ज्ञान को अर वीं आत्मा को ज्यांसे उ बात कनु छौ, वांको ऊं लोगुं न सामना नि कैरी सैकि |
\v 11 ईं बात पर ऊं लोगों न कतगा लोगुं तैं उकसै जु इन बुन लगि गैंनि, “हमुनं ये तैं मूसा अर परमेश्वर का विरोध मा बुरै कि बातुं तैं बुळद सूंणि |”
\v 12 अर लोगुं तैं अर ऊंका दाना-सयांणु तैं अर शाशत्रियों तैं उकसै के लैके ऐंनि अर स्तिफनुस तैं महासभा मा लै गैंनि |
\v 13 अर झूठा गवाह खड़ा करिंनि, जौं न बोलि, “यु मनखि ये पवित्र स्थान का विरोध मा अर व्यवस्था का विरोध मा बुन नि छुड़नु |
\v 14 किलैकि हमुन वेतैं इन बुन सूंणि कि यु ही यीशु ईं जगह तैं फरकै द्य्यालु, अर ऊं रीति-रिवाजों तैं बदळि द्य्यालो जु हमतैं मूसा न दींनी |”
\v 15 तब सब लोगुं न जु सभा मा बैठय्यां छा, जब ऊंन स्तिफनुस तैं देखि ता ऊंन वेको मुख स्वर्गदूत जन देखि |
\c 7
\p \v 1 तब महायाजक न बोलि, "क्या यु बात सच छिंन ?”
\v 2 स्तिफनुस न बोलि, हे भयों, अर पितरों सूंणा | हमारू बुब्बा हारान मा बसंण से पैलि जब मेसोपोटामिया मा छौ; तब प्रतापमय परमेश्वर न वेतैं दर्शन दींनि,
\v 3 अर वेमु बोलि, 'तु अपंणा मुलक बटी अर अपंणा कुटुम्ब बटी निकळिके वे मुल्क मा जा, जै मि त्वेतैं दिखौलु |'
\v 4 तब उ कसदियों का मुलक बटी निकळिके हारान मुलक मा बसिगे | वेका बुब्बा का खत्म होंण का बाद परमेश्वर न वेतैं उख बटी लैके ये मुलक मा बसै जै मा अब तुम बसय्यां छां,
\v 5 अर वेतैं ये मुलक मा कुछ हिस्सा नि दींनि बल्किन मा खुट्टु रखंणै भि वांमा जगह नि दींनि, पर करार कैरी कि मि ये मुलक तैं तेरा अर तेरा बाद तेरा वंश का हाथ मा कैरी द्यूलु | जबकि उबारी वेको क्वी नौंनु नि छौ |
\v 6 अर परमेश्वर न इन बोलि, 'तेरि सन्तान का लोग बिंरणा मुलक मा परदेशी ह्वेके राला, अर उ ऊंतैं अपड़ा गुलाम बंणाला अर ऊंतैं चार सौ बरस तक दुःख द्य्याला |'
\v 7 फिर परमेश्वर न बोलि, 'जैं जाति का उ सेवक होला, वीं जाति तैं मि दंड द्यूलु, अर यांका बाद उ निकळि के ईं जगह मा मेरी सेवा करला |'
\v 8 अर परमेश्वर न अब्राहम दगड़ी खतना कि वाचा बांधि; अर ईं दशा मा इसहाक वे बटी पैदा ह्वे अर आठवां दिन वेको खतना करेगे; अर इसहाक बटी याकूब अर याकूब बटी बारह कुलपति ह्वेनि |
\v 9 कुलपतियों न अपंणा भै यूसुफ से जलन कैरिके वेतैं मिश्र देश जांण वळुं का हाथ बेचि दींनि | पर परमेश्वर वे दगड़ि छौ,
\v 10 अर वेतैं वेकि सब विपतियों से छुड़ैके परमेश्वर न बुद्धि दींनि, अर उ मिश्र का राजा फिरोन का संमणि किरपा पौंण वळु बणि, फिरौन न वेतैं मिश्र को अर अपंणा सैरा घर को अधिकारि बणै |
\v 11 तब मिश्र का अर कनान का सैरा मुल्क मा अकाळ पोड़ि; ज्यांसे भरि संकट ह्वे, अर हमारा बाप दादाओं तैं अन्न नि मिलि |
\v 12 पर याकूब न यु सूंणि कि मिश्र मा अनाज च, ता वेन हमारा बाप दादाओं तैं पैलि बार उख भेजि |
\v 13 दुसरि बार यूसुफ न खुद अफतैं अपंणा भयों का संमणि प्रगट कैरी अर तब यूसुफ कि जाति फिरौन तैं पता चलिगे |
\v 14 तब यूसुफ न आदिम भेजिके अपंणा बुब्बा याकुब तैं अर अपंणा कुटुम्ब का सभि लोगुं तैं, अफ मु बुलै जु सभि मिलिके पिचहतर आदिम छा |
\v 15 तब याकुब मिश्र मा गै, अर उख उ अर हमारा बाप-दादा मोरि गेंनि |
\v 16 अर ऊंका मुर्दा शरीर शकेम मा पौंछाणा का बाद वीं कब्र मा रखये गेंनि, ज्व अब्रहाम न चांदि देके शकेम मा हमोर कि सन्तान बटी मोल ले छै |
\v 17 पर जब वीं करार को पूरु होंणो बगत संमणि ऐ ज्व परमेश्वर न अब्राहम दगड़ी कैरी छै, ता मिश्र मा उ लोग बढ़दी गेंनि अर भौत जादा ह्वे गेंनि |
\v 18 तब मिश्र मा दुसरु राजा ह्वे जु यूसुफ तैं नि जंणदु छौ |
\v 19 वेन हमारी जाति का लोगुं से चालाकि कैरी अर हमारा बापदादों का दगड़ा मा इथगा बुरु सलूक कैरी कि उ अपंणा नौंनु तैं ढोळण बठि गेंनि कि उ ज्यूंदा नि रौंनु |
\v 20 वे बगत मा मूसा पैदा ह्वे | उ परमेश्वर कि नजर मा भरि सुंदर छौ | अर तिन मैहना तक वेको पालन पोषण वेका बुब्बा का घर मा ह्वे |
\v 21 पर जब ढुळेगे छौ ता फिरौन राजा कि नौंनि न वेतैं उठै, अर अपंणु नौंनु संमझिके पाळि |
\v 22 अर मूसा तैं मिश्रियों कि सैरी विधा पड़ैये गे अर उ वचन अर काम द्वीयूं मा सामर्थि छौ |
\v 23 जब मूसा चालीस बरस को ह्वे ता वेका मन मा यु विचार ऐ कि मि अपंणा भयों बटी भेंट कैरु |
\v 24 जब वेन देखि कि मेरी जाति का एक भै पर एक मिश्रि आदिम अन्यो कनु ता वेन अपंणा भै तैं बचै अर वेकु बदला लेके वे मिश्रि आदिम तैं मारि दींनि |
\v 25 मूसा न संमझि कि मेरा भै इन संमझला कि परमेश्वर मेरा हाथों न ऊंको उद्धार करुलो, पर ऊंन इन नि संमझि |
\v 26 हैंका दिन मूसा न देखि कि द्वी इस्राएलि आपस मा लणना छिंन त तब उ ऊंमु ऐ अर ऊंतैं मेल कनुकु ऊंमु बोलि, हे भयों तुम ता आपस मा भै छां, ता एक हैंका पर अन्यो किलै कना छां ?
\v 27 पर जु अपंणा पड़ोसि भै पर अन्यो कनु छौ वेनं मूसा तैं फुंडै धिकैके बोलि, त्वेतैं हमारु अधिकारि अर निसाब कन वळु कैन बंणै ?
\v 28 जन तिन ब्याळि मिश्रि आदिम तैं मारि क्या उनि तु मीतैं भि मरण चांणि छै ?
\v 29 ईं बात सूंणिके मूसा उख बटी भागि गे अर मिधान देश मा परदेशी बंणिके रौंण लगि गे, उख वेका द्वी नौंना ह्वेनि |
\v 30 जब पूरा चालिस बरस बीति गेंनि, तब एक स्वर्गदूत न सीनै पहाड़ का जंगळ मा जगदा बुजल्यांण का बीच मा वेतैं दर्शन दींनि |
\v 31 मूसा दर्शन देखिके भैचक मा पड़िगे, जब उ देखणु कु नजदीक गै ता वेन प्रभु कि या अवाज सूंणि,
\v 32 कि, "मि तेरा पुरखों को परमेश्वर अब्राहम, इसहाक, अर याकूब को परमेश्वर छौं |” तब थर थरै गे इख तक कि वेतैं देखणौं साहस भि नि ह्वे |
\v 33 तब प्रभु न वेमु बोलि, अपंणा खुट्टुं बटी जुत्ता निकाळि दि, किलैकि जैं जगा मा तु खड़ु छै वा पवित्र जगा चा |
\v 34 मिन सचमुच मिश्र मा अपंणा लोगों कि दशा तैं देखेलि अर ऊंको रोंण अर कणाण सूंणेलि; इलै अब मि ऊंतैं छुड़ौणु कु अय्युं छौं | अब औ, मि त्वेतैं मिश्र देश मा भेजुलु |'
\v 35 जै मूसा को इस्राएलि लोगुं न यु बोलिके इंकार कैरी छौ कि 'तु हमारु अधिकारि अर निसाब कन वळु कैन बंणै ? वे मूसा तैं परमेश्वर न अधिकारि अर छुड़ौन्दरु बंणै के स्वर्गदूत का द्वारा भेजि जै न वेतैं जगदा बुजल्यांण मा दर्शन दे छौ |
\v 36 यु वी मनखि मिश्र देश अर लाल समोदर मा अर जंगळ मा चालिस बरस तक चिन्ह चमत्कार का काम दिखै दिखैके इस्राएलि लोगुं तैं निकाळि के लै |
\v 37 यु वी मूसा च जैं न इस्रालियों कु बोलि, 'परमेश्वर तुमारा भयों का मदि तुमुकु मी जंन एक रैबारया बंणालु |'
\v 38 यु वी च जै न जंगळ मा मंडली का बीच वे स्वर्गदूत का दगड़ा सीनै पहाड़ पर बात कैरी | यु वी च जु हमारा पुरखों का दगड़ा मा छौ अर जै मु हमतैं देंणु कु परमेश्वर न ज्यूंदा वचन दींनि |
\v 39 पर हमारा बाप-दादों न वेकि बात नि मणनं चै, पर वेतैं धिकैके अपंणु ज्यू मिश्र जना फेरि दींनि |
\v 40 अर ऊंन हारून मा बोलि, 'हमुकु इन देबता बंणौ' जु हमारा अगनै-अगनै चलु, किलैकि हम नि जंणदां कि ये मूसा तैं क्या ह्वे जु हमतैं मिश्र बटी निकाळि के लै छौ |
\v 41 ऊंन ऊं दिनों मा एक बछड़ा कि मूरत बंणैके वेका अगनै बलि चड़ै, अर अपड़ा हाथ का कामों से खुश होंण लगि गैंनि |
\v 42 त: परमेश्वर न भि ऊं बटी मुख फरकै दींनि, कि स्वर्ग का गैंणू तैं पुजुनु, जनकि रैबारयों कि किताबों मा लेख्युं च, 'हे इस्राएल का कुटुंब का लोगों, क्या तुमुन जंगळ मा चालीस बरसुं तक जानवरों कि बलि अर अन्नबलि मी कु चड़ै?
\v 43 तुम मोलेक का तम्बू अर रिफान नौं का देबता का तारा तैं ले के फिरणा रौंदा छा, जनकि ऊं मूर्तियों तैं जौंतै तुमुन दण्डवत कनुकु बंणै छै | त: मि तुमतैं बेबीलोन का छाला पर लिजैके बसौलु |'
\v 44 वाचा को तम्बू जंगळ मा हमारा बाप-दादों का बीच मा छौ, जन वेन ठैरै जैन मूसा मु बोलि, 'जु आकार तिन देखि, वेका अनुसार येतैं बंणौ |'
\v 45 वे तम्बू तैं हमारा बाप- दादा पुराणा जमाना बटी पै के यहोशु का दगड़ा मा इख लै गेंनि; जै बगत ऊंन गैरजातियों पर अधिकार पै छौ, जौं तै परमेश्वर न हमारा बाप-दादों का संमणी बटी निकाळेलि छौ, अर उ तम्बू दाउद का समय तक रै |
\v 46 दाउद पर परमेश्वर न किरपा कैरी; इलै वेन अजुजि कैरी कि उ याकूब का परमेश्वर कु रौणे जगह बंणौ |
\v 47 पर सुलेमान न वेकु प्रार्थना-भवन बंणै |
\v 48 पर परम प्रधान परमेश्वर का हाथुं का बंणैया प्रार्थना भवनों मा नि रांदु, जन कि परमेश्वर का रैबारया न बोलि छौ,
\v 49 कि, 'प्रभु बोनु च, स्वर्ग मेरु सिंहासन अर धरति मेरा खुटों तौळा कि चौकि च, मी कु तुम कन प्रार्थना भवन बंणैल्या ? मेरा आराम कनै कि क्वा जगह ह्वेलि ?
\v 50 क्या यु सब चिजी मेरा हाथुं कि नि बंणि छिंन ?
\v 51 “हे जिद्दि लोगों, मन से अधरमि अर कन्दूड़ से बहरा लोगों, तुम सदानि पवित्र आत्मा को सांमणो करद्यां |
\v 52 तुमारा बाप-दादाओं न परमेश्वर का रैबारयों मा बटी कु रैबारया नि सतै ? अर ऊंन ऊंतैं मारी भि देइ; जौं न पैल्या का जमाना बटी वे धरमी का औंणो को रैबार दे छौ; अर अब तुम भी वे धरमी तैं पकड़ौण वळा मारण वळा बणयां छां |
\v 53 तुमुन स्वर्गदूतों का द्वारा नियम पै त छैं छिंन, पर तुमुन उ माणि नि छिंन |”
\v 54 यूं बातुं तैं सूंणिकै उ जळे भुंणे गैंनि अर वे पर ऊंकि दाड़ी रमसाण लगि गैंनि |
\v 55 पर स्तिफनुस न पवित्र आत्मा से भरपूर ह्वेके स्वर्ग जनै देखि, अर परमेश्वर कि महिमा अर यीशु तैं परमेश्वर कि दैंणि तरपां खड़ु होयुं देखि |
\v 56 अर वेन बोलि, “देखा, मि स्वर्ग तैं खोल्युं अर मनखि का नौंन तैं परमेश्वर कि दैंणि तरपां खड़ो होयुं देखणु छौं |”
\v 57 तब ऊंन चिलैके अपंणा कन्दूड़ बूजि दीनि अर सभि कट्ठा ह्वेके वे पर झपटिनि;
\v 58 अर शहर बटी भैर लै के वे पर ढुंग्यो कन लगि गैंनि | गवाहों का अपंणा कपड़ा शाउल नौं का एक जवान का खुटों का सामणि रख्यां छा |
\v 59 जब उ स्तिफनुस तैं ढुंग्योणा छा तब स्तिफनुस न प्रार्थना कैरी, “हे प्रभु यीशु, मेरी आत्मा तैं स्वीकार कैर |”
\v 60 फिर घुंडा टेकि कै ऊंचि आवाज मा बोलि, “हे प्रभु, ये पाप तैं ऊं पर नि लगौ |” अर इन बोलि के वेन अपड़ा प्राण छोड़ी दींनि |
\c 8
\p \v 1 वे ही दिन बटी यरूशलेम कि मसीह मण्डली पर अत्याचार होंण लगि गे, अर चेलों का अलावा बकि सभि का सभि लोग यहूदिया अर सामरिया का मुल्कुं मा तितर-बितर ह्वे गैनि |
\v 2 कुछ भक्त लोगुं नं स्तिफनुस तैं कब्र मा रखि अर वेकु भौत शोक कैरी |
\v 3 वे बगत शाउल मसीही मण्डलियों तैं उजाड़नं लगि गे; उ एक घर मा घुसि कै लोगुं तैं अर जनानों तैं खैंचि खैंचिकै जेळ मा डळणु छौ |
\v 4 जु लोग तितर बितर होयां छा उ जख भि गैंनि ऊंन उखि सुसमाचार सुंणै |
\v 5 अर फिलिप्पुस सामरी का मुलक मा जै के लोगुं का बीच मसीह को प्रचार कन लगि गै |
\v 6 जब लोगुं न फिलिप्पुस कि बात सुंणिनि अर वेका द्वारा करयां चमत्कार देखिनि त ऊंन एक मन ह्वेके वेकी बात सूंणी |
\v 7 किलैकि भौत सैरा लोगुं मा बटी भूत निकळि जांदा छा, अर भौत सैरा लुल्यां अर लंगड़ा भि खूब करे जांदा छा;
\v 8 इलै वे शहर मा बड़ी ख़ुशी ह्वे गे छै |
\v 9 यां से पैलि वे शहर मा शमौन नौं को एक मनखि छौ, जु जादु टोंणा कैरिके सामरिया का लोगुं तैं हकदक कैरी देंदु छौ, अर अफ तैं बड़ो आदिम बतौंदु छौ |
\v 10 छोटा अर बड़ा सब वेकी सुंणदा छा, अर इन बोळदा छा, “यु आदमी परमेश्वर कि वा ताकत च जैकु महान बुळदिनि |”
\v 11 लोग वेकी मणदा छा किलैकि वेन भौत दिनु बटी ऊंतै अपंणा टोंणा टटका का कामों से हकदक करयूं छौ |
\v 12 पर जब लोगुं न फिलिप्पुस को विशवास कैरी जु परमेश्वर का राज को अर यीशु को नौं को सुसमाचार सुंणौणु छौ त लोग क्या बैख क्या जनाना सभि बपतिस्मा लेंण लगि गैंनि |
\v 13 तब शमौन न अफ भि विशवास कैरी अर बपतिस्मा ले के फिलिप्पुस का दगड़ा मा रौण लगि गे | अर ऊं चिन्ह अर चमत्कार का कामों तैं देखि के हकदक ह्वे गे |
\v 14 जब यरूशलेम मा रौंण वळा चेलों न सूंणि कि सामरियों न परमेश्वर को वचन माणेलि त ऊंन पतरस अर यूहन्ना तैं ऊंमु भेजि |
\v 15 पतरस अर यूहन्ना न उख जै के सामरी लोगों कु प्रार्थना कैरी कि उ पवित्र आत्मा पौनु |
\v 16 किलैकि पवित्र आत्मा अभि तक ऊं मदी कै पर नि उतरी छौ; पर ऊंन त सिरफ प्रभु यीशु मसीह का नौं को बपतिस्मा लेयूं छौ |
\v 17 तब ऊंन ऊं पर हाथ रखिनी अर तब ऊंन पवित्र आत्मा पै |
\v 18 जब शमौन न देखि कि चेलों का हाथ रखण से सामरी जाती का लोगों तैं पवित्र आत्मा दियोणु च, त तब उ ऊंमु रुप्या लेके ऐ अर बोलि,
\v 19 “ये अधिकार मीतैं भि द्यवा, इलैकि जै पर भि मि हाथ रखु उ पवित्र आत्मा पै जौ |”
\v 20 तब पतरस न वेकु बोलि, “त्वे दगड़ी तेरा रुप्यों को भी नाश ह्वे जौ, किलैकि तिन परमेश्वर को दान रुप्यों से मोल ल्योणो विचार कैरी |
\v 21 ईं बात मा न तेरु क्वे हिसा च, अर न क्वे सम्बन्ध; किलैकि तेरु मन परमेश्वर का सामणी साफ नी च |
\v 22 इलै तू अब अपंणी ईं बुरै से मन फिरौ प्रभु से प्रार्थना कैर, ह्वे सैकु कि तेरा मन को यु विचार क्षमा करे जौ |
\v 23 किलैकि मि देखणु छौं कि तू पित्त जन कड़ो अर पाप का बन्धनों मा पोड़िं छै |”
\v 24 शमौन न ऊंमु बोलि, “तुम मी कु प्रभु से प्रार्थना कैरा कि जु कुछ तुमुन बोलि वां पर बटी मी पर कुछ नि पोड़ु |”
\v 25 तब उख गव्है देंणा का बाद अर प्रभु को वचन सुनौंणा का बाद सामरियों का गौं गौं मा सुसमाचार सुंणौदी सुंणौदी पतरस अर यूहन्ना यरूशलेम मा वापिस ऐ गैनि |
\v 26 फिर प्रभु का एक स्वर्गदूत न फिलिप्पुस मु बोलि, “उठि के दक्षिण दिशा जनें वे बाटा पर जा जु यरूशलेम बटी गाजा कु जांदु अर जु कि सुनसान बाटु च |”
\v 27 फिलिप्पुस उठिके उख गै, उख वे तैं इथियोपिया मुल्क को एक अधिकारी मिलि, उ अधिकारी वे मुल्क कि राणी कन्दाके को मंत्री अर खंजाची छौ | अर उ भजन कनु कु यरूशलेम ऐ छौ |
\v 28 उ वापिस जाणु छौ अर अपंणा रथ मा बैठि के परमेश्वर का रैबारया यशायाह की किताब पड़णु छौ |
\v 29 तब पवित्र आत्मा न फिलिप्पुस मु बोलि, “नजदीक जै के रथ दगड़ी चलि जा |”
\v 30 जब फिलिप्पुस अटगी के उख पौंछि त वे तैं परमेश्वर का रैबारया यशायाह कि किताब पड़द सूंणी अर वे तैं पूछि, “जु तू पड़नि छै क्या वे समझणी भि छै ?”
\v 31 वेन फिलिप्पुस मु बोलि, “जब तक क्वे मी तैं नि समझालु त मिन कनकै समझण ?” अर वेन फिलिप्पुस बटी अजुजि कैरी कि मी दगड़ी रथ मा बैठ |
\v 32 पवित्रशाश्त्र का जै पाठ तैं उ पड़णु छौ उ यु छौ; “उ बलि का मेम्ना की तरौं लिजाये गे, जन कि भेड़ को बच्चा ऊंन मठाण वळा का सामणी चुप रौंदु तनी वे न भि अपंणु गिचो नि खोलि |
\v 33 वे को अपमान ह्वे अर वे को न्याय नि करे गे, वेकि पीड़ी को बयान कु करुलु ? धरति पर बटी वे को प्राण उठाये गे |”
\v 34 वे अधिकारी न फिलिप्पुस तैं पूछि, “मी तैं बतौ कि परमेश्वर को रैबारया ईं बात कैगा बारा मा बोनु च ? अपंणा बारा मा या कै हैंका का बारा मा ?”
\v 35 तब फिलिप्पुस बतौंण लगि गे अर पवित्र शास्त्र का ये हि वचन बटी शुरू कैरि के वे तैं यीशु को सुसमाचार सुंणै |
\v 36 बाटा मा अगनै चळदी चळदी उ पांणी कि एक जगह मा गैनि तब वे अधिकारी न फिलिप्पुस मु बोलि, “देख, इख मु पांणी च, अब मी तैं बपतिस्मा लेंण मा क्या रोकटोक च ?”
\v 37 फिलिप्पुस न वे मु बोलि, “तु जु सैरा मन से विश्वास करदी त ले सकदि छै |” वे न बोलि, “अब मि विश्वास करदु छौं कि यीशु मसीह ही परमेश्वर को नौंनु च |”
\v 38 तब वेन रथ रोकणै कि आज्ञा दींनि तब फिलिप्पुस अर उ अधिकारी पांणी मा उतरी गैनि अर फिलिप्पुस न वेतैं बपतिस्मा दींनी |
\v 39 जब उ पांणी मा बटी भैर ऐ त प्रभु को आत्मा फिलिप्पुस तैं उठैके लीगे | तब वे अधिकारी न यांका बाद उ नि देखि पर उ खुश ह्वे के अपंणा बाटा मा जांण लगि गे |
\v 40 अर फिलिप्पुस अशदोद नगर मा दिखे अर जब तक कैसरिया मा नि पौंछि तब तक शहर शहरूं मा सुसमाचार सुंणौदि गे |
\c 9
\p \v 1 शाउल जु अभि तक भि प्रभु का चेलों तैं मारणे कि धमकी देंणु छौ, उ मुख्य पुरोहित मु गै
\v 2 अर वे बटी दमिश्क का प्रार्थनाघरों का नौं पर इन चिठ्टी मांगी कि यीशु पर विश्वास कन वळा जू भि मिलला, उ चै जनाना होनु या बैख, ऊंतै बांधी के इख यरूशलेम मा लौ |
\v 3 जब शाउल चळदी चळदि दमिश्क का नजदीक पौंछि, त अचानक वेका चौतरफी स्वर्ग बटी उज्याळु चमकी |
\v 4 उ भ्वीयां पोड़ि गे अर वेन यु शब्द सूंणी, “शाउल, शाउल, तु मी तैं दुःख किलै देंणी छै ?”
\v 5 शाउल न बोलि,”हे प्रभु तु कु छै ?” वेन यु शब्द सूंणी, “मि यीशु छौं जै तैं तु दुःख देंणी छै |
\v 6 पर अब खड़ो उठ, अर शहर मा जा, उख त्वेतैं बतैये जालो कि तिन क्या कन |
\v 7 जु लोग वेका दगड़ा मा छा उ चुप खड़ा ह्वे गैनि किलैकि उ आवाज सुंणना छा पर कैतैं भि नि देखणा छा |
\v 8 तब शाउल भ्वींया बटी उठि, पर जब वे न आंखा खोलिनि त वे तैं कुछ नि दिखे, अर उ लोग वे को हाथ पकड़ि के दमिश्क ली गैनि |
\v 9 वे न तीन दिन तक देखि नि सैकि, अर न कुछ खै पे |
\v 10 दमिश्क मा हनन्याह नौं को एक चेला छौ, प्रभु न वेतैं दर्शन दे के बोलि, “हे हनन्याह |” वेन बोलि, “हां प्रभु |”
\v 11 तब प्रभु न वेकु बोलि, “उठि के वीं सड़की मा जा जैं कु सीधी बोळदिनि, अर यहूदा का घर मा जै के तरसुस गौं को रौंण वळु शाउल नौं का आदिम का बारा मा पूछताछ कैर |”
\v 12 अर वेन हनन्याह नौं को एक आदिम तैं भितर औंद अर अपड़ा मथि हाथ रखद देखि इलैकि उ फिर से देखण लगि जौ |
\v 13 हनन्याह न जवाब दींनी, “हे प्रभु, मेरु ये आदिम का बारा भौत कुछ सुंणयु च कि ये न यरूशलेम मा तेरा लोगुं दगड़ी भौत बुरै कैरी |
\v 14 अर बड़ा पुरोहित कि तरपां बटी वेतैं यु अधिकार मिल्यूं च कि इख दमिश्क मा भि जु लोग तेरु नौं लेंदिनि ऊं तैं बांधी द्यो |”
\v 15 पर प्रभु न वेकु बोलि, “तु जै लि, किलैकि यु त गैरजातियों का अर राजाओं का सांमणी मेरा नौं को प्रचार कनु कु मेरु चुंणयूं आदिम च |
\v 16 अर मि वेतैं बतौलु कि मेरा नौं का खातिर वेतैं कन कन दुःख उठौण पोड़ला |”
\v 17 तब हनन्याह उठिके वे घर मा गै अर शाउल पर अपंणु हाथ रखिके बोलि, “हे भै शाउल, प्रभु याने जै यीशु न बाटा मा त्वेतैं दर्शन दे छौ वेको हि मि इख त्वे मा भेज्युं छौं कि तु फिर से देखि सैकि अर पवित्र आत्मा से भरपूर ह्वे जा |”
\v 18 अर झट शाउल का आंखों बटी छिलकों कि तरौं कुछ निकळि अर उ देखण लगि गे अर तब उठिके वेन बपतिस्मा लीनि |
\v 19 अर खांणु खै के सामर्थ पै | अर उ भौत दिनु तक ऊं चेलों का दगड़ा मा रै जु दमिश्क मा छा |
\v 20 अर उ झट प्रार्थना घरों मा यीशु को प्रचार कन लगि गे कि यीशु परमेश्वर को नौंनु च |
\v 21 सुंणन वळा हकदक ह्वे गेंनि अर इन बुनं लगि गैंनि, “क्या यु वी आदिम नी च जु यरूशलेम मा ऊं तैं जु ये नौं तैं लेंदा छा, मारदु छौ अर इख भि ये हि काम कनु कु ऐयुं छौ कि ऊंतैं बांधी के बड़ा पुरोहितों मु लि जौ ?”
\v 22 पर शाउल और भि जादा सामर्थी होंदि गै, अर ईं बात को सबूत दे देके कि मसीह यु हि च, दमिश्क का रौंण वळा यहुदी जाति का लोगुं का गिच्चा बंद करदी गे |
\v 23 जब भौत दिन बीति गैंनि, तब यहूदियों न मिलि के वेतैं जान से मारणौ जाळ रचि |
\v 24 पर शाउल तैं ऊंकि जाळसाजी पता चलि गे | उ त वेतैं मारणु कु रात दिन फाटक पर बैठयां रांदा छा |
\v 25 पर राती का बगत चेलुं न वेतैं एक ठुफरा हुंद रखि अर शहर कि रक्षा कि दीवाल बटी भैर छोड़ी दींनि |
\v 26 यरूशलेम मा पौंछि के शाउल न चेलों का दगड़ी मेल जोल कनै मनसा कैरी; पर सब वे से डरणा छा किलैकि ऊंतैं विशवास नि होंणु छौ कि यू भि यीशु मसीह को चेला बंणी गे |
\v 27 पर बरनाबास वेतैं अफ दगड़ी लै के चेलुं मु गै; अर ऊंतैं उ सब बात बतैनि जु शाउल दगड़ी घटिनि कि बाटा मा कनकै प्रभु न शाउल तैं दर्शन दींनि अर ये दगड़ी बात कैरी अर फिर दमिश्क मा ये न कथगा हिम्मत से प्रभु यीशु का नौं को प्रचार भि कैरी |
\v 28 अब शाउल ऊं दगड़ी यरूशलेम मा औंणु जांणु रै |
\v 29 अर बेधड़क ह्वेके प्रभु का नौं को प्रचार कनु रै; अर यूनानी बोलि बुन वळा यहूदियों दगड़ी बातचित अर चर्चा कनु रै; पर ऊं न वेतैं जान से मारणे कोशिश कैरी |
\v 30 जब भै लोगुं तैं ईं बात को पता चलि त तब उ शाउल तैं कैसरिया ली गैंनि, अर उख बटी वेतैं तरसुस गौं भेजेलि छौ |
\v 31 इनकै सैरा यहूदिया, गलील, अर सामरिया कि विश्वासियों कि मण्डलियों तैं शांति अर चैन मिली, अर मण्डली का लोग प्रभु का डर भय अर पवित्र आत्मा की शांति मा जमा ह्वेनि, अर ऊंकि गिणति बढ़दि रै |
\v 32 फिर इन ह्वे कि जगा-जगा बटी घूमी-घामी के पतरस लुद्दा मा रौंण वळा प्रभु का लोगुं मु पौंछि |
\v 33 उख वेतैं एनियास नौं को एक आदिम मिलि जु लुल्युं छौ अर आठ बरस बटी चारपै पर पोड़युं छौ |
\v 34 पतरस नं वेकु बोलि, “हे एनियास, यीशु मसीह त्वेतैं खूब कनु च | उठ, अपंणु बिस्तर लगौ |” अर उ चम खड़ो उठिगे अर खूब ह्वेगे |
\v 35 अर वे देखि के लुद्दा अर शारोन मा रौंण वळा सब लोगुं न प्रभु पर विशवास कैरी |
\v 36 याफा मा तबीता नौं कि एक भक्त जनान रौंदी छै | तबीता नौं को अर्थ दोरकास च, वा भौत भला भला काम करदी छै अर दान करदी छै |
\v 37 ऊं दिनु मा वा बिमार ह्वे अर मरि गे | उखा का लोगुं न वा नह्वे ध्व्वै के मंज्यूळा पोड़ाळी दींनि |
\v 38 याफा बटी लुद्दा नजदीक छौ, इलै जब चेलुं न सूंणि कि पतरस उखि च त द्वी मनख्यूं तैं वे मु भेजि के अजुजि कैरी कि "जळदि हम मु औ |”
\v 39 तब वे ही बगत पतरस ऊं दगड़ी चलि गे | जब उ उख पौंछि त लोग वेतैं मंज्यूळा ली गैंनि | सभि विधवा जनाना वेका मुख सामणी खड़ा ह्वे गैंनि | अर जु कमीज अर कपड़ा दोरकास न ऊंका दगड़ा मा रै के सीलि छा वेतैं दिखाण लगि गैंनि |
\v 40 तब पतरस न सभि लोग भैर भेजिनि, तब वेन घुंडा टेकि के बोलि, “तबीता उठ |” तब वीं न अपंणा आंखा खोलिनि अर पतरस तैं देखि के उठिगे |
\v 41 पतरस न हाथ पकड़ि के वा उठाळी अर भक्तों तैं अर विधवा जनानों तैं बुलैके वा ज्यूंदि दिखै |
\v 42 या बात सैरा याफा मा फैलि गे अर बतेरु न प्रभु का नौं पर विशवास कैरी |
\v 43 अर पतरस याफा मा चमड़ा काम कन वळा एक आदिम का घर मा भौत दिनु तक रै; जैकु नौं शमौन छौ |
\c 10
\p \v 1 कैसरिया शहर मा कुरनेलियुस नौं को एक आदिम छौ, जु इतालियानि नौं कि पलटण को सुबेदार छौ |
\v 2 उ भक्त आदिम छौ, अर अपंणा सैरा कुटुम्ब समेत परमेश्वर से डरदु छौ, अर यहुदि लोगुं तैं भौत दान देंदु छौ, अर सदानि परमेश्वर से प्रार्थना कनु रौंदु छौ |
\v 3 एक दिन वेन करीब तीन बजि का लगभग एक दर्शन देखि कि परमेश्वर को स्वर्गदूत भितर ऐ अर वेकु इन बोनु च, “हे कुरनेलियुस |”
\v 4 वेन स्वर्गदूत तैं डैरि के अर टक-टकि लगै के देखि कै बोलि, “हे प्रभु यु सब क्या च ?” स्वर्गदूत न वेकु बोली, “परमेश्वर न तेरी प्रार्थना सूंणेलि अर तेरी भेंट तैं भि जंणदु च जु गरीब लोगुं तैं तू देंदि छै;
\v 5 अर अब याफा शहर मा कुछ लोगुं तैं भेजि कै शमौन जै कु पतरस बोळदिनि, वेतैं बुलवै ले |
\v 6 उ शमौन, जु चमड़ा काम कन वळु च वेका उख उ ठैरयूं च, जैकु घर समुद्र का छाला पर च |”
\v 7 जब उ स्वर्गदूत जैन वे दगड़ी बात कैरी छै चलि गे, त वेन अपंणा द्वी सेवक अर वेका नजदीक रौंण वळा सेवकों मा बटी एक तैं बुलै,
\v 8 अर ऊं तैं सब बात समझै के याफा भेजि |
\v 9 अगला दिन जब चळदि चळदि उ शहर का नजदीक पौंछिनि त वे बगत पतरस प्रार्थना कनु कु घर कि छत पर चलि गे |
\v 10 अर वेतैं भूख लगि अर वेकु मोन कुछ खांणु कु ह्वे, जब घर का सभि लोग खांणु बंणौणा छा त तब उ प्रार्थना कन मा बेसुध ह्वे गे;
\v 11 अर वेन स्वर्ग खुळद अर एक भांडो बड़ा चदरा का समान चौतरफि बटी लटकि कै धरति जनै औंद देखि |
\v 12 वेमा धरति का हरेक किस्म का चार खुट्टुं वळा जानवर, अर रेगंण वळा कीड़ा, अर आकाश का पक्षी छा |
\v 13 अर पतरस न एक आवाज सूंणि कि, “हे पतरस उठ, यूं तैं मार अर खै ले |”
\v 14 पर पतरस न बोलि, “ना प्रभु, कभि भि ना; किलैकि मिन कभि भि क्वे अपवित्र या अशुद्ध चीज नि खै |”
\v 15 फिर दुसरी बार वेतैं आवाज सुणे, “कि जु कुछ परमेश्वर को शुद्ध मणयूं च, तु वेकु अशुद्ध नि बोल |”
\v 16 तीन बार इनि ह्वे; अर तब उ भांडो तुरंत स्वर्ग जना उठैये गे |
\v 17 तब पतरस घंगतोळ मा पोड़ि गे, कि यु दर्शन जु मिन देखि यु क्या ह्वे सकदु, उबारि उ आदिम जु कुरनेलियुसन भेजि छा, शमौन को घर को पता लगै के चौक मा खड़ा ह्वे गैनि,
\v 18 अर उ पूछताछ कन लगि गैनि, “क्या शमौन जै कु पतरस बोळदिनि इखि ठैरयुं च ?”
\v 19 पतरस त अभि तक वे दर्शन का बारा मा सोचणु ही छौ, कि इतगा मा पवित्र आत्मा न वेकु बोलि, “देख, तीन आदिम त्वेतैं खुज्योंणा छिंन |
\v 20 इलै उठिके मूड़ि जा अर बेधड़क ह्वेके ऊं दगड़ि चलि जा; किलैकि उ मेरा भेज्यां छिंन |”
\v 21 तब पतरस न मूड़ि ऐ कै ऊं लोगुं मु बोलि, “देखा, जै तैं तुम खुज्योंणा छां, उ मि छौं | तुमारु औंणौ क्या कारण च ?”
\v 22 ऊं न बोलि, “कुरनेलियुस नौं को एक सुबेदार जु परमेश्वर से डरण वळु, अर यहुदि जाति मा आदरमान आदिम च, वेन स्वर्गदूत बटी आदेश पै कि त्वेतैं अपंणा घर बुलैके त्वे बटी वचन सूंणु |”
\v 23 तब पतरस न उ भितर बुलैनि अर ऊंकि खातिर- दारि कैरी | अर अगला दिन उ ऊंका दगड़ा मा चलि गे, याफा शहर का रौंण वळा कुछ और भै-बंद भि वे दगड़ी गैंनि |
\v 24 अगला दिन उ कैसरिया शहर मा पौंछिनि, अर कुरनेलियुस अपड़ा कुटम्बियों तैं अर यार-आबतों तैं कट्ठा कैरिकै ऊंतैं जुगाळुं छौ |
\v 25 जब पतरस भितर आंणु छौ, त कुरनेलियुस वे दगड़ी मुलाकात कैरी, अर वेका खुटोंं मा मुंड झुकै के वेतैं प्रणाम कैरी |
\v 26 पर पतरसन वेतैं उठैके बोलि, “खड़ु उठ, मी भि त त्वे जन आदिम ही छौं |”
\v 27 अर वे दगड़ी बात करदि करदि भितर गै, अर भौत सैरा लोगुं तैं कट्ठा देखि के
\v 28 ऊं मु बोलि, “तुम जंणदा छां कि गैर-जातियों कि संगत कन या ऊंका इख जांण यहुदि जाति कु अधर्म च, पर परमेश्वर न मीतैं बथै कि मि कै भि मनखि तैं अशुद्ध या अपवित्र नि बोलु |
\v 29 इलै जब मीतैं बुलैये गे त मि बिना कुछ बोल्यां ऐ ग्यों | अब मि तुम मु पुछणू छौं कि मि क्यांकु बुलैये ग्यों ?”
\v 30 कुरनेलियुस न बोलि, “चार दिन पैलि ठिक ये हि बगत दिन का तीन बजि का लगभग मि अपड़ा घर मा प्रार्थना मनु छौ, कि इतगा मा एक आदिम चमकिळा कपड़ा पैरयूं मेरा संमणि खड़ु ह्वे
\v 31 अर बुन लगि गे, "हे कुरनेलियुस, परमेश्वर न तेरी प्रार्थना सूंणेलि अर तेरा दान जू भि छिंन ऊंतैं भि जंणदु च |
\v 32 इलै कै आदिम तैं याफा शहर मा भेजि कै शमौन जैकु पतरस बोळदिनि, वेतैं बुलौ | उ समुद्र का छाला पर शमौन जु चमड़ा काम करदु वेका इख ठैरयूं च |”
\v 33 तब उबारी मिन त्वेमु आदिम भेजिनि, अर तिन भलु कैरी कि तु ऐगे | अब हम सभि इख परमेश्वर कि मौजदिगि मा छां, इलैकि जु कुछ परमेश्वर न त्वे मु बोलि ऊं बातुं तैं सूंणि ल्यां |
\v 34 तब पतरस न बोलि, “अब मीतैं मालुम ह्वेगे कि परमेश्वर कै को पक्षपात नि करदु,
\v 35 पर हरेक जाति मा जु वे बटी डरदु अर धर्म का काम करदु, वेतैं परमेश्वर अपणौदु च |
\v 36 अर वेन जु यु रैबार अपड़ा इस्राएलि लोगुं कु भेजि, अर ऊंतैं यीशु मसीह का द्वारा शांति को सुसमाचार सुंणै, कि यीशु सभ्युं को प्रभु च |
\v 37 वे रैबार तैं तुम जंणदा छां, जु युहन्ना का बपतिस्मा का प्रचार कना का बाद गलील बटी शुरू ह्वेके सैरा यहूदिया मा फैलिगे छौ :
\v 38 कि परमेश्वरन कै ढंग से पवित्र आत्मा अर सामर्थ से प्रभु यीशु नासरी को अभिषेक कैरि; |उ भलै कनु रै अर सभ्युं तैं जु शैतान का वश मा छा ऊंतैं खूब कनु रै, किलैकि परमेश्वर वे दगड़ी छौ |
\v 39 अर हम ऊं सब कामों का गवाह छां जु वेन यहूदिया का मुल्क मा अर यरूशलेम मा करिनि, पर लोगुं न वेतैं सूळि पर चड़ै के मारि दींनि |
\v 40 पर परमेश्वर न उ तिसरा दिन ज्यूंदु कैरी, अर प्रगट भि कैरी |
\v 41 पर सभि लोगुं पर ना, बल्कि ऊं गवाहों पर जौं तैं परमेश्वर न पैलि छांटेलि छा | याने हम तैं, जौंन वेका मुर्दों मा बटी ज्यूंदा होंणा का बाद वे दगड़ी खै पे च;
\v 42 अर वेन हम तैं आज्ञा दींनि कि लोगुं मा प्रचार कैरा अर गव्हे द्यावा, कि यु वी च जै तैं परमेश्वर न ज्यूंदा अर मुर्दों को न्यायी ठैरै |
\v 43 वेका बारा मा परमेश्वर का सब रैबारया गव्है देंदिनि कि जु क्वे वे पर विश्वास करुलो, वेतैं वेका नौं का द्वारा पापों कि क्षमा मिललि |
\v 44 पतरस यूं बातुं तैं बोनु हि छौ कि इतगा मा वचन सुंणन वळा सभि लोगुं पर पवित्र आत्मा उतरि गे |
\v 45 अर जु यहुदी विशवासी लोग पतरस का दगड़ा मा ऐ छा, उ सब हकदक रै गेंनि कि गैर-जाति का लोगुं पर भि पवित्र आत्मा को दान उंडेळे गे |
\v 46 किलैकि ऊंन ऊं लोगुं तैं अनजान भाषा-बोलि बोळद सूंणि अर परमेश्वर कि बड़ै करद सूंणि | तब पतरस न बोलि,
\v 47 “क्या क्वे यूं तैं रोकि सकदु च कि यु पाणी बपतिस्मा नि पौनु, जौंन कि हम जन पवित्र आत्मा पयूं च |”
\v 48 अर वेन ऊंतैं आज्ञा दींनि कि ऊंतैं यीशु मसीह का नौं मा बपतिस्मा दिये जौ | तब ऊं लोगुं न पतरस मु अजुजि कैरी कि और कुछ दिन हमारा दगड़ा मा रौ |
\c 11
\p \v 1 फिर जब चेलुं न अर भैयुं न जु यहुदिया मा छा सूंणि कि गैर-जाति का लोगुं न भि परमेश्वर का वचन तैं माणेलि |
\v 2 इलै जब पतरस यरूशलेम मा ऐ, त जौं लोगुं को खतना होंयु छौ उ वे दगड़ी झगड़न लगि गैंनि,
\v 3 इलै जब पतरस यरूशलेम मा ऐ, त जौं लोगुं को खतना होंयु छौ उ वे दगड़ी झगड़न लगि गैंनि, 3 कि "तिन बिना खतना होंयां लोगुं का इख जै के ऊं दगड़ी खांणु खै |”
\v 4 इलै जब पतरस यरूशलेम मा ऐ, त जौं लोगुं को खतना होंयु छौ उ वे दगड़ी झगड़न लगि गैंनि, 3 कि "तिन बिना खतना होंयां लोगुं का इख जै के ऊं दगड़ी खांणु खै |”
\v 5 तब पतरस ऊं तैं शुरू बटी समझौंण लगि गे :
\v 6 “मि याफा शहर मा प्रार्थना कनु छौ, अर बेसुध ह्वेके मिन एक दर्शन देखि कि एक भांडो बड़ा चदरा जन चौतरफि कोंणु बटी लटकि कै मी मु ऐ |
\v 7 जब मिन ध्यान से देखि, त वेमा धरति का चौपाया अर जंगळि जानवर अर रेंगण वळा कीड़ा-पिटगा अर आकाश का पक्षी देखिनि;
\v 8 अर मिन एक आवाज भि सूंणि, 'हे पतरस उठ, यूं तैं मार अर खैलि |'
\v 9 पर मिन बोलि, 'न प्रभु, कभि न; किलैकि क्वे अपवित्र या अशुद्ध चीज मेरा गिच्चा मा कभि नि गै |'
\v 10 पर यांका जवाब मा स्वर्ग बटी दुबारा आवाज ऐ, 'जु कुछ परमेश्वरन शुद्ध ठैरांयु च, वे कु अशुद्ध नि बोल |'
\v 11 तीन बार इनि ह्वे; तब सब कुछ स्वर्ग जनै उठैये गे |
\v 12 अर देखा, तुरंत तीन आदिम जु कैसरिया बटी मी मु भेज्यां छा, वे घर का अगनै खड़ा ह्वे गैंनि जख मि ठैरयुं छौ |
\v 13 अर पवित्र आत्मा न मी मु बोलि, कि बेधड़क ह्वेके ऊंका दगड़ा मा चलि जा | अर यु छै: भै भि मी दगड़ी ऐनि अर हम वे आदिम का घर चलि ग्यां |'
\v 14 वेन हमतैं बतै कि मिन एक स्वर्गदूत तैं अपड़ा घर मा खड़ो होंयुं देखि, अर वेन मी कु बोलि, कि याफा मा लोगुं तैं भेजि के शमौन जै कु पतरस बोळदिनि, वे बुलौ |
\v 15 उ तुमतैं इन्देरया वचन सुंणालु, जौं का द्वारा तू अर तेरु सैरु कुटम्ब उद्धार पालु |'
\v 16 जब मि बात कन लगि ग्यों, त पवित्रआत्मा ऊं पर वे ढंग से जै ढंग से शुरू शुरू मा हम पर उतरी छौ |
\v 17 तब मीतैं प्रभु को उ वचन याद ऐ; कि 'यूहन्ना न त पांणी न बपतिस्मा दे छौ, पर तुम पवित्रआत्मा से बपतिस्मा पैल्या |'
\v 18 इलै जब परमेश्वर न ऊंतैं भि वी दान दींनि जु हमतैं प्रभु यीशु का नौं पर विशवास कन से मिलि, त मि परमेश्वर तैं रोकण वळु कु होंदु ?”
\v 19 इन सूंणिके उ चुप ह्वे गेंनि, परमेश्वर की बढ़ै कैरी के बुन लगी गेंनि, “तब त परमेश्वर न गैर जाती का लोगुं तैं भी मन फिरौणौ दान दियूं च |”
\v 20 स्तिफनुस पर होंयां अत्यचार का बानु जु लोग छितरां बितरां ह्वे गे छा, उ लोग फीनिके, साइप्रस, अर अन्ताकिया पौंछिनि, उ लोग यहूदी जाती का लोगुं तैं छोड़िके कै और तैं वचन नि सुणादा छा |
\v 21 पर ऊं मा बटी कुछ लोग साइप्रस अर कुरेनी मुल्क का छा, जु अन्ताकिया मा ऐ के यूनानी जाति का लोगुं तैं भी प्रभु यीशु का सुसमाचार की बात सुणौण लगि गे छा |
\v 22 परमेश्वर को हाथ ऊंका मथि छौ, इलै भौत सैरा विशवास कैरी के प्रभु मु ऐनि |
\v 23 जब यरूशलेम मा विश्वासियों मंडली न ऊंका बारा मा सूंणी त ऊंन बरनाबास तैं अन्ताकिया भेजी दींनि |
\v 24 उख पौंछिके अर परमेश्वर की किरपा देखिके बरनाबास खुश ह्वे अर वेन ऊं सभ्युं को साहस बढ़ै की प्रभु पर विशवास कन मा अटल रावा |
\v 25 किलैकी उ एक भलु आदिम छौ, उ पवित्रआत्मा अर विशवास से भरपूर छौ, अर भौत सि लोगुं न प्रभु पर विशवास कैरी |
\v 26 तब बरनाबास शाउल तैं खुज्योंणु कु तरसुस शहर मा गै |
\v 27 उ जब वेतैं मिलि गे छौ त उ शाउल तैं अन्ताकिया मा लेके ऐ; अर उ द्वी का द्वी एक बरस तक विश्वासियों की मंडली दगड़ी कट्ठा रैनी अर भौत सैरा लोगों तैं सिखौंणा रैनी; अर अन्ताकिया मा हि चेलों तैं सबसे पैली मसीही बुले गे |
\v 28 ऊं दिनु मा परमेश्वर का भौत सि रैबारया यरूशलेम बटी अन्ताकिया शहर मु ऐनी |
\v 29 ऊं मा बटी अगबुस नौं का एक रैबारया न खड़ु ह्वेके पवित्र आत्मा की प्रेरणा से बथै कि औण वळा दिनु मा बड़ु भरी अकाळ पोड़ुलु अर उ अकाळ क्लौदियुस का जमाना मा पोड़ि |
\v 30 तब चेलुं न तय कैरी कि हरेक आदिम अपड़ी अपड़ी कमै का अनुसार यहूदिया मा रौंण वळा वळा भयों कु कुछ भेजुनु, तब ऊं न इनि कैरी अर बरनाबास का हाथ मंडली का धरम प्रबंधकों कु कुछ भेजी |
\c 12
\p \v 1 वे बगत राजा हेरोदेश न मंडली का भौत सैरा लोगुं पर अन्यो कन शुरू कैरी दींनी |
\v 2 वेन यूहन्ना का भै याकूब तैं तलवार न मरवै दींनी |
\v 3 जब वेन देखि कि यहूदी लोग ईं बात से खुश होंणा छिंनि त वेन पतरस तैं भी पकड़वै दींनी | अर यु बात खमीर की रोट्टी का त्योहार का दिनु मा ह्वेनी |
\v 4 वेन पतरस तैं पकड़वै के जेळ भीतर बंद कैरी दींनी अर चौकीदारी कनु कु चार चार सिपैयुं चार टोली रखिनी |
\v 5 पतरस जेळ मा बंद छौ; पर मंडली का लोग वेकु मन लगै के परमेश्वर बटी प्रार्थना कना छा |
\v 6 जब हेरोदेश वे तैं जेळ बटी भैर लौंण वळु छौ त वीं रात पतरस द्वी सांगुळु न बन्ध्युं द्वी सिपैयुं का बीच मा सियुं छौ अर चौकीदार द्वार पर जेळ की चौकीदारी कना छा |
\v 7 अर अचानक प्रभु को एक स्वर्गदूत परगट ह्वे अर अर वीं कोठरी का भीतर उज्याळु चमकी गे वेन पतरस का भट्यूड़ पर हाथ मारी के वेतैं बिजाळी के बोलि, “जल्दी से उठ |” अर वेका हाथों का सांगुळा खुली गेंनी |
\v 8 स्वर्गदूत न वेकु बोली, “अपंणी कमर बाँध अर जुता पैर |” अर तब वेन उनि कैरी | फिर वेन वेकु बोलि, “अपड़ा कपड़ा पैरी के मेरा पिछनै औ |”
\v 9 पतरस तब वेका पिछनै चलि गे; उ नि बिलकुल भी नि जांणुदु छौ कि स्वर्गदूत जु कुछ भी कनु उ सच्च च, बल्कि उ इन समझुणु छौ कि मी दर्शन देखुणु छौं |
\v 10 तब उ पैली अर दुसरी चौकि पार कैरी के लोखर का फाटक का सांमणी पौंछिंनि जख बटी शहर को बाटू छौ | उ फाटक ऊं कु अपणा आप ही खुलि गे, अर उ भैर ऐ के एक गली मा चलि गेंनी, अर तब अचानक से उ स्वर्गदूत वेतैं छोड़ी के चली गे |
\v 11 तब पतरस चेत मा ऐ के बुन लगि गे, “कि अब मि सची म जांणी ग्यों कि प्रभु न अपड़ु स्वर्गदूत तैं भेजी के मी तैं हेरोदेश का हाथ बटी छुड़ायेल्युं, अर यहूदियों की सैरी आस तोड़ेली |”
\v 12 जब पतरस तैं सब कुछ पता चलि गे तब उ यूहन्ना जै कु मरकुस भि बुल्दा छा वेकी माँ का घर म ऐ, उख भौत सैरा लोग कट्ठा ह्वे के प्रार्थना कना छा |
\v 13 जब वे न भैर खड़ु ह्वेके द्वार कि खिड़की खटखटै त तब रूदे नौ कि एक दासी देखुणु कु ऐ कि भैर कू च |
\v 14 पतरस कि अवाज पछ्यांणी के व इथगा खुश ह्वे कि वीं न द्वार नि खोलि पर और लोगुं तैं बथाण लगि गे कि भैर पतरस खड़ु होंयु च |
\v 15 पर लोगुं न वीं कु बोलि, “तु पागल त नि ह्वे गे |” पर वीं न और भि जोर दे के बोलि, कि उ पतरस ही च | तब ऊंन बोलि, “अरे उ वेको स्वर्गदूत होलु |”
\v 16 पर पतरस द्वार तैं खटखटौंदी रै: तब ऊं न द्वार खोलि अर वेतैं देखि के हकदक रै गेंनी |
\v 17 तब वेन ऊंतैं हाथ न सनकै कि चुप रावा; अर ऊं तैं बतै कि प्रभु मी तैं जेळ बटी कनकै निकाळी के लै | तब वेन फिर बोली, “याकुब अर भयों मु यूं बातुं तैं बोली द्यावा |” तब उ उख हैंकी जगह चलि गे |
\v 18 अर उख जेळ म सिपैयुं मा बड़ी खलबलि मची गे कि पतरस कख गै ?
\v 19 जब हेरोदेश न उ खुज्याइ पर नि मिलि त चौकीदारों की जांच-पड़ताळ कैरी के आदेश दींनी कि उ मरे जौंनु | यांका बाद हेरोदेश यहुदिया छोड़ी के कैसरिया जना चली गे अर उखि रै |
\v 20 हेरोदेश सूर अर सैदा नगर का लोगुं से भौत नाखुश छौ | उ लोग एक चित ह्वेके वेमु ऐनी अर बलास्तुस जु कि राज-घराना प्रबन्धक छौ वेतैं मनै-बुझै के मेल कनै कोशिस कैरी; किलैकी हेरोदेश राजा का मुलुक बटी ऊंतैं भोजन सामग्री मिळदी छै |
\v 21 अर तय होयां दिन पर हेरोदेश अपड़ा राज-वस्त्र पैरी के राजगद्दी पर बैठी अर लोगुं तैं भाषण देंण लगि गे |
\v 22 अर तब लोग बुन लगी गेंनी, “य अवाज कै मनखी कि ना बल्कि परमेश्वर की आवाज च |”
\v 23 तब वे ही बगत प्रभु का एक स्वर्गदूत न उ मारी, किलैकी वेन परमेश्वर की बढ़ै नि कैरी; इलै तब वे पर कीड़ा पोड़िनी अर उ मोरि गे |
\v 24 पर परमेश्वर को वचन बढ़दी गे अर फैळदी गे |
\v 25 जब बरनाबास अर शाउल न अपड़ी सेवा को काम पूरु कैरी त यूहन्ना तैं जैकु मरकुस भि बुळदिनि अपड़ा दगड़ा मा लै के यरूशलेम बटी वापिस ऐ गेंनी |
\c 13
\p \v 1 अन्ताकिया की मसीही मंडली मा कई परमेश्वर का रैबारया अर उपदेश देंण वळा छा; जन बरनाबास, शमौन जैकु नीगर बुळदा छा, कुरेनी गौं को लूकियुस मनाहेम जै कु पालन-पोषण राजा हेरोदेश दगड़ी ह्वे छौ अर शाउल |
\v 2 उ लोग जब प्रभु की भक्ति उपवास समेत कना छा, त तब पवित्र आत्मा न ऊंकु बोली, “जै काम कु मिन बरनाबास अर शाउल तैं बुलै वे काम कनु कु ऊंतैं अलग कैरा |”
\v 3 तब ऊं न उपवास रखी अर प्रार्थना कैरी अर ऊं पर हाथ रखी के ऊंतैं उख बटी विदा कैरी दींनी |
\v 4 इलै उ पवित्र आत्मा का द्वारा भेज्यां बरनाबास अर शाउल सिलूकिया कु गैनी अर उख बटी पांणी का जहाज मा बैठी के साइप्रस कु गैनी |
\v 5 अर सलमीस मा पौंछी के ऊं न यहूदियों का प्रार्थना भवन मा परमेश्वर को वचन सुंणै अर यूहन्ना भि मदद कनु कु ऊं दगड़ी छौ |
\v 6 वे सारा टापू बटी यात्रा कैरी के उ पाफुस पौंछिंनि | उख ऊंतैं बार- यीशु नौ को एक यहुदी आदिम मिलि उ जादू-टोणा कन वळु अर अफ तैं परमेश्वर को रैबारया बतौंदु छौ |
\v 7 उ वे मुल्क का सूबा सिरगियुस पौलुस का दगड़ा मा रांदु छौ, जु कि एक बुद्धिमान आदिम छौ | वेन परमेश्वर का वचन तैं सुंनौणु कु बरनाबास अर शाउल तैं बुलै |
\v 8 पर जादू-टोणा करदरा बार-यीशु जै कु यूनानी भाषा म इलीमास बुळदिनि वेन ऊंको विरोध कैरी अर सूबा तैं विशवास कन से रोकणै की कोशिस कैरी |
\v 9 तब शाउल न, जैको नौ पौलुस भि च, वेन पवित्र आत्मा से भरपूर ह्वेके वे जनै टक-टकी लगै के बोली,
\v 10 “हे दुष्ट अर ढोंगी, शैतान की सन्तान, अर धरम का बैरी तु प्रभु की सची बातुं तैं झूठ मा बदलण कब छोड़िली ?
\v 11 अब देख, प्रभु को हाथ त्वे पर लग्युं च; अब तु अन्धु ह्वे जैली अर कुछ दिनु कु सूरज का उज्याळा तैं नि देखी सकली |” तब उबारी वेका आंखों का अगनै कुयाड़ो छै गे, अर उ इनै-उनै जपग लगौंण लगी गे कि क्वी वेको हाथ पकड़ी वेतैं उख बटी लिजौ |
\v 12 जु कुछ भि उख ह्वे छौ वे देखी के सूबेदार न विशवास कैरी अर प्रभु का बारा मा उपदेश सूंणी के उ भैचक मा पड़ी गे |
\v 13 पौलुस अर वेका दगड़या पाफुस बटी पांणी का जहाज मा बैठी के पम्फुलिया का पिरगा शहर मा ऐनी; यूहन्ना ऊं तैं छोड़ी के यरूशलेम वापिस चलि गे |
\v 14 अर पिरगा शहर बटी अगनै जै के उ पिसिदिया का अन्ताकिया शहर मु पौंछिंनी; अर विश्राम का दिन प्रार्थना भवन मा जै के बैठी गेंनी |
\v 15 नियम शाश्त्र अर परमेश्वर कि रैबारया की किताब पढ़ना का बाद प्रार्थना भवन घर का अधिकारियों न ऊंकु बोली, “भयों, जु लोगुं तैं उपदेश देंणु कु तुमारा मन मा क्वी बात च त बोला |”
\v 16 तब पौलुस न खड़ु ह्वेके ऊंतैं चुप रांणु कु हाथ न सनकै के बोली, “हे इस्राएलियों, अर परमेश्वर से डरण वळा, सूंणा :
\v 17 यूं इस्राएलियों का परमेश्वर न हमारा बाप-दादा तैं चुणी, अर यु लोग परदेशी बणी के मिश्र देश मा रांणा छा, त ऊंकी उन्नति कैरी; अर बड़ी सामर्थ से वे मुलुक बटी भैर निकाळी के लै |
\v 18 करीब चालीस साल तक जंगळ मा उ ऊंका बरतौ तैं सांणु रै,
\v 19 अर कनान देश मा सात जातियों को नाश कैरी के ऊंको मुलुक करीब साढ़े चार सौ साल का बाद यूंका अधिकार मा कैरी दींनी |
\v 20 यांका बाद वेन परमेश्वर का रैबारया शमुएल का बगत तक ऊंतैं न्याय कन वळा भि दींनी |
\v 21 तब फिर इस्राएली लोगुं न अफु कु राजा मांगी: तब परमेश्वर न बिन्यामीन का गोत्र बटी कीश का नौंना शाउल तैं चालिस साल तक कु ऊं को राजा बणै |
\v 22 फिर वेतैं वेकी जगह पर बटी हटै के परमेश्वर न दाउद तैं ऊंको राजा बणै; जैका बारा म परमेश्वर न गव्है दींनी, कि 'मीतैं यिशै को नौनु दाउद मिलि गे, जु कि मेरु मन पसन्द आदिम च; वी मेरी सैरी मनसा तैं पूरी करुलु |'
\v 23 येका ही वंश बटी परमेश्वर न अपड़ी करार का अनुसार इस्राएल कु एक उद्धारकर्ता याने यीशु तैं भेजी |
\v 24 वेका आंण से पैली ही यूहन्ना न सब इस्राएलियों कु प्रचार कैरी कि अपड़ा मन तैं फिरावा अर बपतिस्मा ल्यावा |
\v 25 जब यूहन्ना अपड़ी सेवा का काम तैं पूरु कन पर छौ, त तब वेन बोली, 'जै तुम मी तैं समझणा छां उ मि नि छौं ! बल्कि देखा, मेरा बाद उ आंण वळु च जैका मि जुत्तों का बधन खोलण का लैक भी नि छौं |'
\v 26 “हे भयों, तुम जु अब्राहम कि सन्तान छां: अर तुम और लोग भि जु परमेश्वर से डरण वळा छां, तुम सभ्युं कु यु उद्धार को वचन भेज्युं च |
\v 27 किलैकी यरूशलेम का लोगुं न अर ऊंका अधिकारियों न यीशु तैं नि पछ्यांणी अर वे पर भगार लगै के हरेक सब्त का दिन पढ़े जांण वळी परमेश्वर का रैबारयुं की बात नि समझी के भि पूरी करिनी |
\v 28 ऊंन वे पर मारणा का लैक क्वी दोष नि पै, पर तौभि ऊंन पिलातुस से अजुजि कैरी कि उ हमुकु मारे जौ |
\v 29 अर जब ऊंन वेका बारा मा लेखीं सब बात पूरी करिनि त तब ऊंन उ सलीब बटी उतारी के कब्र मा रखी दींनी |
\v 30 पर परमेश्वर न वेतैं मुर्दों मा बटी ज्युंदु कैरी दींनी,
\v 31 अर जु लोग वे दगड़ी यरूशलेम मा ऐ छा, ऊंतैं उ भौत दिनु तक दिखेणु रै; वी लोग आज वेका ज्यूंदा होंण का गवाह बणयां छिंन |
\v 32 अर हम तुम तैं वीं करार का बारा मा ज्व परमेश्वर न हमारा बाप-दादों दगड़ी कैरी छै ये सुसमाचार सुनौणा छां,
\v 33 कि परमेश्वर न यीशु तैं ज्यूंदु कैरीके, वीं करार हमुकु जु कि ऊंकी सन्तान छै ऊंकु पूरी कैरी; जन कि भजन संहिता मा लेख्युं च, “तु मेरु नौनु छै; आज मिनी त्वेतैं जन्म दींनी |”
\v 34 अर वेका ये ढंग से मुर्दों मा बटी ज्यूंदा होंण का बारा मा कि उ कभि भि नि सड़ुलु, वेन इन बोली, “दाउद तैं दियां वचन का अनुसार मि त्वेतैं पवित्र अर अटल आशीष द्यूलु |”
\v 35 इलै वेन एक और भजन मा भि बोली, “तु अपड़ा पवित्र जन तैं नि सड़न दीली |”
\v 36 किलैकी दाउद त परमेश्वर की सैरी मनसा का अनुसार अपड़ा बगत मा सेवा कैरिके मोरी गे, अर अपड़ा बाप-दादाओं का दगड़ी दफनये गे अर वेकी देह सैड़ी भी गे |
\v 37 अर जै तैं परमेश्वर न ज्यूंदु कैरी, उ नि सैड़ी |
\v 38 इलै, हे भयों, तुम इन जांणी जा कि येका ही द्वारा पापों की माफी को सुसमाचार तुम तैं दिए जांणु च;
\v 39 मूसा का नियम शाश्त्र न तुम तैं पापों की माफी नि दिलै सैकी, पर यीशु पर विशवास कन वळा हरेक तैं पापों की माफी मिळदी |
\v 40 इलै सचेत रावा, कि जु कुछ परमेश्वर का रैबारयुं कि किताब मा लेख्युं च, उ सब तुम पर नि पड़ी जौ:
\v 41 “हे ठट्टा कन वळुं, देखा, अर सचेत रावा, अर नाश ह्वे जावा; किलैकी मि तुमारा दिनु मा एक काम करदूं, इन काम कि जु क्वे तुम मु बुलुलो त तुम कभि भी विशवास नि करिल्या |”
\v 42 जब पौलुस अर बरनाबास भैर जांणा छा त लोगुं न ऊं बटी अजुजि कैरी कि आंण वळा सब्त का दिन यूं बातुं तैं हमतैं फिर से सुणैयां |
\v 43 अर जब सैरी सभा उठिगे त भौत सैरा यहुदी अर यहूदी भक्त पौलुस अर बरनाबास का पिछनै ह्वे गेंनी; अर ऊंन ऊं लोगुं दगड़ी बात कैरी के ऊंतैं समझै कि सदान परमेश्वर की किरपा मा बणयां रावा |
\v 44 हैंका सब्त का दिन सब लोग परमेश्वर का वचन तैं सुणनु कु कट्ठा ह्वे गेंनी |
\v 45 पर यहुदी भीड़ तैं देखि के गुस्सा से भुरे गेनि, अर बुरै कैरिके पौलुस कि बातुं का खिलाफ ह्वे गेंनी |
\v 46 तब पौलुस अर बरनाबास न निडर ह्वेके बोलि, “जरूरी छौ कि परमेश्वर को वचन पैलि ही तुमतैं सुणैये जांदु; अर जब तुम वेतैं दूर हटादां, अर अफतैं सदानी का जीवन का लैक नि ठैरादां, त देखा, हम गैरजातियों कि तरपां ह्वे जंदा |
\v 47 किलैकी प्रभु न हमतैं या आज्ञा दीनी, “मिन त्वे तैं गैर-जातियों कु उज्याळु ठैरै, ज्यां से तु धरती का किनारा तक उद्धार को द्वार बणी जै |”
\v 48 इन सूंणिके गैर यहूदी लोग खुश ह्वेनी अर परमेश्वर का वचन की बढ़ै कन लगि गेंनी; अर जतगा भि लोग सदानि का जीवन कु बणैया छा ऊं सभ्युं न विशवास कैरी |
\v 49 तब प्रभु को वचन वे सैरा देश मा फैलण लगि गे |
\v 50 पर यहूदियों न, धरमी अर आदरमान जनानु तैं अर शहर का बड़ा लोगुं तैं भड़कै दींनी अर पौलुस अर बरनाबास पर अन्यो कैरिके ऊं तैं अपड़ा बीच निकाळी दींनी |
\v 51 तब उ ऊंका सांमणी अपड़ा खुट्टुं की धूळ झाड़िके इकिनियुम जना चली गेंनी |
\v 52 अर चेला ख़ुशी से अर पवित्र आत्मा से भरपूर होंणा रैनी |
\c 14
\p \v 1 अर तब उ इकुनियुम मा भी यहूदियों का प्रार्थना घरों मा गैनी अर इन उपदेश दींनी कि यहूदियों अर यूनानियों मा बटी भौत सैरा लोगुं न विशवास कैरी |
\v 2 पर विशवास नि कन वळा यहूदियों न गैर-जाति का लोगुं तैं भरमै, अर विशवासी भयों का खिलाफ भि ऊंतैं भड़कै दींनी |
\v 3 इलै पौलुस अर बरनाबास भौत दिन तक उखि रैनि, अर प्रभु का बारा मा बड़ा साहस से प्रचार कना रैनि; प्रभु ऊंका हाथों का द्वारा चिन्ह अर चमत्कार का काम करवै के अपड़ी किरपा का वचन तैं सचु साबित कनु रै |
\v 4 शहर का लोगुं मा क्लेश ह्वेगे छै, ईं बात पर कई लोग यहूदी लोगुं जना ह्वे गेंनि अर कई लोग चेलुं जना ह्वे गेंनि |
\v 5 अर जब यहूदियों न अर गैर-यहूदियों न अपड़ा अधिकारियों दगड़ी मिलि के ऊं दगड़ी बुरु बरतौ कनै कि सलाह कैरी अर ऊं पर ढुंग्यो कनै कोशिस कैरी,
\v 6 तब उ यूं बातुं तैं जांणी के लुकाउनिया मुल्क का लुस्त्रा अर दिरबे का शहरों का आसपास का गौं मा चलि गेंनि;
\v 7 अर उख सुसमाचार सुनौणा रैनि |
\v 8 लुस्त्रा शहर मा खुट्टों लाचार एक आदिम छौ, उ जन्म से ही लंगड़ु छौ अर कभि भि हिटी नि छौ |
\v 9 उ पौलुस को उपदेश सुणनु छौ | तब पौलुस न वेतैं एक टक लगै के देखी कि ये तैं विशवास छैं च कि मि खूब ह्वे जौलु,
\v 10 तब वेन ऊंची आवाज मा बोली, “तु अपड़ा खुट्टों मा सीधु खड़ु ह्वे जा |” तब उ उछळी के खड़ु ह्वे गे अर हिटण लगि गे |
\v 11 पौलुस का ये काम देखि के लोगुं न चिलै के लुकाउनिया कि भाषा मा बोली, “देबता मनख्यूं का रूप मा हमारा बीच मा ऐयां छिंन |”
\v 12 ऊंन बरनाबास कु ज्यूस देबता अर पौलुस कु हिरमेस बोली, किलैकी पौलुस बातचित कन मा अगनै छौ |
\v 13 ज्यूस को मन्दिर शहर का नजदीक ही छौ वे को पुरोहित फाटक पर बळद अर फूलों का माळा लै अर लोगुं दगड़ी चेलुं मु बली चढ़ौण जांदु छौ |
\v 14 पर जब बरनाबास न अर पौलुस न सूंणी, त तब ऊंन अपंणा कपड़ा फड़िनी अर भीड़ का बीच चलि गेंनि अर चिल्लै के बुन लगी गेंनि,
\v 15 “हे लोगों, यु तुम क्या कना छां ? हम भि त तुमारी तरौं दुःख सुख भोगी मनखी छां अर तुम तैं सुसमाचार सुनौणा छां कि तुम यूं बेकार की बातुं से दूर रावा अर ज्यूंदा परमेश्वर की तरपां ह्वे जावा जैन सरग अर धरती अर समुद्र अर जु कुछ वां मा च उ सब बणै |
\v 16 वेन पिछला जमाना मा सब जातियों तैं ऊंकि मनसा का अनुसार काम कन दींनी |
\v 17 फिर भी उ ऊंतैं अपंणी पछ्यांणक देंणु रै | अर भलै करदी रै, अर सरग बटी बरखा अर फलवन्त ऋतु दे के तुमारा मन तैं खांण पेंण वळी चिज्युं से अर सुख से तृप्त करदी रै |”
\v 18 इन बोली के भि ऊंन लोगुं तैं बली चढ़ौण से बड़ी मुश्किल से रोकी ज्यांसे उ लोग ऊंकु बलिदान नि करुनु |
\v 19 यांका बाद अन्ताकिया अर इकुनियुम बटी कई यहुदी लोग उख ऐनी, अर ऊंन लोगुं तैं अपड़ी तरपां कैरी दींनी अर पौलुस पर ढुंग्यो कैरी, अर मोरयुं समझी के वेतैं शहर बटी भैर ली गेंनी |
\v 20 पर जब चेला वेका चौतरफि ऐ के खड़ा ह्वे गेंनि त तब उ उठिके शहर म ऐ गे अर हैंका दिन बरनाबास दगड़ी दिरबे जना चली गे |
\v 21 उ वे शहर का लोगुं तैं सुसमाचार सुणैके अर भौत सैरा चेला बणै के लुस्त्रा, इकुनियुस अर अन्ताकिया जना लौटी गेंनि |
\v 22 उ चेलों का मन तैं मजबूत कना छा अर इन उपदेश देंणा छा कि अपड़ा विशवास मा बणया रावा; अर इन भी बुळदा छा, “हम तैं बड़ु क्लेश उठै के परमेश्वर का राज मा प्रवेश कन होलु |
\v 23 ऊंन मंडलियों मा ऊं कु प्रबन्धक रखिनि अर उपवास रखिके अर प्रार्थना कैरी के ऊंतैं प्रभु का हाथ मा सौंपी दींनी जै पर ऊंन विशवास कैरी छौ |
\v 24 अर पिसिदिया बटी जै के उ पंफूलिया पौंछिंनी |
\v 25 तब पिरगा मा वचन सुणै के अत्तलिया मा ऐनि,
\v 26 अर उख बटी पांणी का जहाज मा बैठिके अन्ताकिया ऐनि, इख ही बटी उ परमेश्वर की किरपा मा वे काम का सुपुर्द करे गे छा जै काम पूरु कैरी के उ वापिस ऐ गे छा |
\v 27 उख पौंछिके ऊंन मंडली का लोगुं तैं कट्ठा कैरी के बथै कि परमेश्वर न ऊंका दगड़ा मा रै के कन बड़ा-बड़ा काम करीनि, अर गैर यहूदियों कु विशवास को द्वार कनकै खोली |
\v 28 अर उख चेलों का दगड़ा मा भौत दिन तक रैनि |
\c 15
\p \v 1 फिर कथगै मनिखि यहूदिया बटी ऐ के भै बन्दु तैं सीखांण लगि गैनि कि जु मूसा कि रीत से तुमारु खतना नि होलु त तुमारु उध्दार नि ह्वे सकदु ।
\v 2 जब पौलुस अर बरनाबास को ऊंका दगड़ा मा भौत झगड़ा अर बैहस ह्वे त तब ठैरैए गे कि पौलुस अर बरनाबास क दगड़ा हम मा बटी और भि दगड़या यीं बात का बारा मा दाना सयांणु मु यरुशलेम जौला,
\v 3 तब मंडलि का लोगुं न ऊतैं कुछ दूर तक पौंछै अर यु मनिखि फिनिके अर सामरिया नौं का शहरों बटी दुसरी जातियों तैं मन फिराणु कु समाचार सुणांदि गैनि अर सभि भयों तैं भौत खुश कैरी ।
\v 4 जब यरूशलम मा पौंछिनि ता कलिसिया अर दाना सयांणा ऊंतै खुशि से मिलिनि,अर ऊं न बतै कि परमेश्वर न ऊं दगड़ि रै कै कन कन काम कैरि छा ।
\v 5 पर फरीसियूं का पंथ मा बटि न जौंल भि विश्वास कैरी छौ, ऊं बटी कथगुं न उठिके बोलि, कि ऊंतै खतना कनैकि अर मूसा कि व्यवसथा मनणै आज्ञा देण चैंणी ।
\v 6 तब दाना अर सयांणा ईं बात का बारा मा विचार कनुकु कट्ठा ह्वेनि ।
\v 7 तब पतरस न भौत बातचित का बाद खड़ु ह्वेके ऊं मा बोलि, हे भयों तुम जंणदा छां, कि भौत दिन ह्वेनि कि परमेश्वर न तुमरा बीच बटी मेरु चुनौ कैरी, कि मेरा मुख बटी न दुसरी जाति का लोग सुसमाचार कु वचन सूणिके विश्वास करुनु ।
\v 8 अर मन तै जंचण वळा परमेश्वर न ऊंतै भि हमारी तरौं पवित्र आत्मा देकि ऊंकि गह्वै दीनि ।
\v 9 अर विश्वास का द्वारा ऊंका मन शुध कैरिके हम मा अर ऊ मां कुछ भेद नि रखि ।
\v 10 ता अब तुम परमेश्वर कि अजमैस किलै कना छां ? कि चेलों कि मोंण मा इन जुवा रखां, जैतै ना हमरा बाप-दादा उठै सकिनि अर ना अब हम उठै सकदां ।
\v 11 हां हमारु त यु परण चा, कि जनकै उ प्रभु यीशु कि किरपा से उद्धार पाला, उनकै ही हम भि पौला ।
\v 12 तब सैरी सभा सन्ट ह्वेके बरनाबास अर पौलुस कि बात सुणन लगि गे, कि परमेश्वर न ऊंका द्वारा दुसरी जातियों मा कन कन बड़ा चमत्कार अर बकि बात का काम दिखैनि ।
\v 13 जब उ चुप ह्वेनि ता याकुब बुन लगि गे, कि,
\v 14 हे भयों, मेरी सूंणा: शमौन न बतै, कि परमेश्वर न पैलि पैलि दुसरी जातियों पर किरपा दृष्टि कैरी, कि ऊंमा बटी अपंणा नौ कु एक प्रजा बणै द्यो ।
\v 15 अर यां मा भविष्य बताण वळुं कि बात मिलदि छिंन, जन लेख्युं च कि,
\v 16 यांका बाद मि फिर ऐ के दाउद को भुयां पोड़्यूं डेरु उठौलु अर वेका खन्द्वारूं तै फिर बणौलु, अर वेतैं खड़ु करुलु ।
\v 17 इलै कि बकि मनिखि व दुसरि जाति जु मेरा नौ का बोलेन्दिन उ प्रभु तैं खुज्यौनु ।
\v 18 यु वी प्रभु बोळदु जु संसार कि शुरुवात बटि न यूं बातुं कु समाचार देंदी ऐ ।
\v 19 इलैकि मेरु विचार इन च कि दुसरि जातियों मा बटि जु लोग परमेश्वर का नजदीक औंदिनि, हम ऊंतै दुख नि द्यां ।
\v 20 पर ऊंकु लेखिकै भेजा कि उ मूरतों अर गंदा काम अर गौळु अटेरियुं वळु मांस अर ल्वे बटि दूर रैयां ।
\v 21 किलैकि पुरणा बगत बटि न गौं का गौं मूसा कि व्यवस्था का प्रचार करण वळा होन्दी गैनि अर उ हर सबत का दिन गिरजों मा पढ़े जांदिन ।
\v 22 तब सैरी कलिसिया अर प्रेरितों अर दाना सयांणु तैं अच्छु लगि कि अफ मा बटी न भौत सि लोगुं तैं चुंणनु मतलब यहूदा जु बरसब्बा बोले जान्दु अर सिलास तै जु भयों मा मुखिया छा अर ऊंतै पौलुस अर बरनबास दगड़ी अन्ताकिया भेजां ।
\v 23 अर ऊंका हाथ यु लेखि के भेजा, कि अन्ताकिया अर सूरिया अर किलकिया का रांण वळा भयों कु जु दुसरी जाति बटि छिंन, अर दाना सयांणा भयों कि तरफ से नमस्कार ।
\v 24 हमुन सूणि कि हम बटि न कथगु न उख जैके तुमतै अपणि बातु न घबरै दीनि अर तुमरा मन बदलि दीनि पर हमुन ऊंतै आज्ञा नि दे छै ।
\v 25 इलै हमुन एक मन ह्वेके ठिक समझि कि चुंणयां लोगों तैं अपड़ा प्यारा बरनबास अर पौलुस दगड़ी तुमरा बीच भेजां ।
\v 26 यु त इन मनिखि छिंन, जौन अपड़ा प्राण हमारा प्रभु यीशु का नौ कु खतरा मा डाळेनि ।
\v 27 अर हमुन यहूदा अर सीलास तै भेजेलि, जु अपड़ा मुख बटी न भि यूं सब बातों तैं बथै द्याला ।
\v 28 पवित्र आत्मा तैं अर हमतैं यु ठिक लगुणु च कि यूं खास बातों तैं छोड़िकै तुम पर जादा बोझ नि डळा ।
\v 29 कि तुम मूरतों कु बलि चढ़यीं चीजूं से अर ल्वे से अर गळा घोटयां वळुं का मांस से अर गन्दा कामों से दूर रावा । यूं से दूर रावा त तुमारु भलु होलु ।
\v 30 फिर उ विदा ह्वेके अन्ताकिया मु पौंछिनि, अर भीड़ तै कट्ठा कैरिके वा चिट्ठि ऊंतै दे दीनि ।
\v 31 अर उ पैढ़िके वे उपदेश कि बात से भौत आनन्द मगन ह्वेनि ।
\v 32 अर यहूदा अर सिलास न जु अफ भि परमेश्वर का रैबारया छा, भौत बातों न भयों तै उपदेश देके मजबूत कैरी ।
\v 33 उ कुछ दिन रै के भयों बटि न शान्ति से विदा ह्वेनि कि अपंणा भेजण वळुं मा जौनु ।
\v 34 पर सिलास तैं उख रांण अच्छु लगि ।
\v 35 अर पौलुस अर बरनबास अन्ताकिया मा रुकि गैनि अर भौत लोगुं दगड़ि प्रभु का वचन कु उपदेश करदी अर सुसमाचार सुणांदी रैनि ।
\v 36 कुछ दिनु बाद पौलुस न बरनबास मा बोलि कि, "जौं जौं शहरों मा हमुन प्रभु को वचन सुणै छौ आवा फिर उख जै के भयों तैं देखां कि उ कन छिंन ।"
\v 37 तब बरनबास न यूहन्ना तैं जु मरकुस भि बुले जांदु दगड़ा मा लिजाणौ विचार कैरी ।
\v 38 पर पौलुस न उ अफ दगड़ी लिजांण ठिक नि समझि, किलैकि पंफुलिया मा उ अलग ह्वेगे छौ, अर काम पर ऊं दगड़ि नि गै,
\v 39 ऊंका बीच इथगा बहसबाजि ह्वे कि उ एक हैंका से अलग ह्वे गेंनि,अर बरनबास, मरकुस तैं ले के जहाज मा साइप्रस जनै चलिगे ।
\v 40 पर पौलुस न सिलास तैं छांटि अर भयों कि तरफ बटि न परमेश्वर कि किरपा मा सौंपिके उख बटि न चलि गे ।
\v 41 अर उ सीरिया अर किलकिया मा घूमि घूमिके मसीही मण्डलियों तैं मजबूत कना रैनि |
\c 16
\p \v 1 फिर उ दिरबे अर लुस्त्रा भि गै, अर देखा उख तिमुथियुस नौ को एक चेला छौ जु कैं विश्वासी यहूदिनि कु नौनु छौ, पर वेकु बुब्बा यूनानि जाति को छौ ।
\v 2 उ लुस्त्रा अर इकुनियुम का भयों मा सुनाम छौ ।
\v 3 पौलुस न चै कि यु मी दगड़ी चलु अर जु यहूदि लोग ऊं जगौं मा छा ऊंका बानु वेतैं लेकि वेकु खतना कैरी, किलैकि उ सब जंणदा छा कि वेकु बुब्बा यूनानि छौ ।
\v 4 अर शहर शहर जांदि बगत उ ऊं बातों तैं जु यरूशलेम का दाना सयांणु कि ठैरैयीं छै, मनणु कु ऊंतै पौंछांदी जांदा छा ।
\v 5 इनकै मंडली का लोग विसवास मा मजबूत होंदि गैनि अर गिणति मा दिनौ दिन बढ़दी गैनि ।
\v 6 अर उ फ्रूगिया अर गलतिया का मुल्कों बटी ह्वेकि गैंनि, अर पवित्र आत्मा न ऊंतै एशिया मा वचन सुणाण से मना कैरी ।
\v 7 अर ऊंन मूसिया का नजीक पौंछिके बतून्या मा जांण चै पर यीशु कि आत्मा न ऊंतै जाण नि दीनि ।
\v 8 तब उ मूसिया बटी ह्वेके त्रोआस मा ऐनि ।
\v 9 अर पौलुस न राति एक दर्शन देखि कि एक मकिदुनि आदिम खड़ु हुयूं, वे बटि अरज कैरिके बुनु च कि पार उतिरिके मकिदुनिया मा औ अर हमरी मदद कैर ।
\v 10 वेका यूं दर्शन देखदि हमुन झट मकिदुनिया जांण चै, इन समझि कै कि परमेश्वर न हमतै ऊंतैं सुसमाचार सुणाणु कु बुलै ।
\v 11 त त्रौआस बटि जहाज खोलिके हम सीधा सुमात्राके अर हैंका दिन नियापुलिस मा ऐयां ।
\v 12 उख बटि हम फिलिपि पौंछ्यां जु मकिदुन्या जिला कु खास नगर अर रोमियों कि बस्ति च अर हम वे नगर मा कुछ दिन रैयां ।
\v 13 सबत का दिन हम नगर का द्वार का भैर नयारा छाला यु समझिके गयां कि उख दुवा कनै क्वी जगा ह्वेलि अर जु जनानि कट्ठा ह्वेयीं छै ऊं दगड़ि बैठिकि बात कन लगि ग्यां ।
\v 14 अर लुदिया नौ एक तुआथीरा शहर कि बैंगनि कपड़ा बेचण वळि एक भक्त जनानि सुणदि छै, अर प्रभु न वींका मन तैं खोलि इलै कि पौलुस कि बातों पर ध्यान लगौ ।
\v 15 अर जब वीं न अपणि कुटुमदारि समेत बपतिसमा लीनि ता वीं न अजुजि कैरी कि जु तुम मीतैं प्रभु कि विश्वासी समझदा छां त चला अर मेरा घर मा रावा अर वा हमतै मणैके ली गे ।
\v 16 जब हम दुवा कनै जगह मा जाणां छा ता हमतैं एक दासि मिलि जैं पर एक भूत लग्युं छौ जु कि भविष्य बतांदु छौ, अर इनकै वा अपणां सवामियों कु भौत कुछ कमैकै लांदि छै ।
\v 17 वा पौलुस अर हमरा पिछनै ऐ के चिलाण लगिगे कि कि यु मनखि परम परधान परमेस्वर का दास छिंन जु हमतै उद्धार का बाटा कि कथा सुणांदिन ।
\v 18 वा भौत दिन तक इनी करदी रै पर पौलुस दुखि ह्वे अर मुख फेरिके वीं आत्मा कु बोलि, मि त्वेतै यीशु मसीह का नौ से अज्ञा देन्दु कि वीं बटि निकळि जा अर वा आत्मा तुरंत निकळिगे ।
\v 19 जब वींका स्वामि लोगुं देखि कि हमरि कमै कि आस जांणी च ता पौलुस अर सिलास तै पकड़िके चौक मा परधानों मा खैंचिके लैनि ।
\v 20 अर ऊंतै फौजदारी का परधानों मा लिजै के बोलि, "यु लोग जु यहूदि छिंन हमरा शहर मा भरि उधम मचाणां छिंन ।
\v 21 अर इन बात बताणा छिन जैंतै अपणाण या मनण हम रोमियों कु ठिक नी चा ।
\v 22 तब भीड़ बटी लोग ऊंका खिलाफ मा कट्ठा हवेके ऐनि अर हाकिमों न ऊंका कपड़ा फाड़िके उतारि दीनि अर ऊं पर बेत मरणै कि आज्ञा दीनि ।
\v 23 अर भौत बेत मारिके ऊंतै जेळ मा डाळि अर दरोगा तै आज्ञा दीनि कि ऊंतै चेत न रखि ।
\v 24 वेन इन आज्ञा पै के ऊंतै भितल्या खण्ड मा रखि अर ऊंका खुटा काठ मा ठोकि दीनि ।
\v 25 अदा राती का लगभग पौलुस अर सिलास दुवा करदी परमेश्वर का भजन गाणा छा अर कैदि ऊंकि सुनणा छा ।
\v 26 ता इथगा म अचणचक बड़ु भ्वींचळु ह्वे इख तक कि जेळ कि बुन्याद हिलिगे अर झट से सभि द्वार खुलि गेनि अर सभ्युं का बन्दखण भि खुलि गेनि ।
\v 27 अर दरोगा बिजिगे अर जेळ का द्वार खुल्यां देखिके समझि कि कैदि भाजि गेंनि ता वेन तलवार खैंचिके अफतै मरण चै ।
\v 28 पर पौलुस न जोर से चिलैके बोलि कि, "अफतै क्वी नुकसान नि पौंछौ किलैकि हम सबि इखि छां ।"
\v 29 तब उ दिया मंगवैके भितर चलिगे अर कौंपदी पौलुस अर सिलास का अगनै झुकिगे ।
\v 30 अर ऊंतै भैर लैके बोलि, "हे सैबों उद्‍धार पांणु कु मि क्या कैरु ?”
\v 31 ऊंन बोलि, "प्रभु यीशु मसीह पर विशवास कैर ता तु अर तेरी कुटुमदारि उद्धार पालि ।
\v 32 अर ऊंन वेतैं अर वेका घर का सभि लोगुं तैं प्रभु को वचन सुणै ।
\v 33 अर राति तुरंत वेन ऊंतै लिजैके ऊंका घौ छळ्यैनि अर वेन अपणा सभि लोगुं समेत झट बपतिसमा लीनि ।
\v 34 अर वेन ऊंतै झट अपणा घर लिजैके ऊंका अगनै खांणु रखि अर सैरी कुटुमदारी समेत परमेश्वर पर विशवास कैरिके खुश ह्वेनि ।
\v 35 जब दुफरा ह्वे तब मुखियों न नौकरुं तै बोलिके भेजि कि ऊं मनख्यूं तै छोड़ि द्या ।
\v 36 दरोगा न यु बात पौलुस तैं सुणैनि कि हाकिमों न तुमतैं छोडणै कि आज्ञा भेजेलि ता अब निकळि के ठिक ढंग से चलि जावा ।
\v 37 पर पौलुस न ऊंकु बोलि, "हमतै जु रोमि मनिखि छां दोषी नि होण पर भि लोगुं का मरे पिटे ग्यां अर जेळ मा डळे ग्यां, अर क्या अब उ हमतै सुरक कै निकळण चांणा छिंन इनकै ना पर उ खुद ऐ कै हमतैं भैर लिजौनु ।
\v 38 नौकरूं न यूं बातूं तै हाकिमों तैं बतै दीनि अर उ यु सूणिके कि उ रोमि छिंन डैरि गेनि ।
\v 39 अर ऐके ऊंकि खुसामत कैरि अर भैर लिजैकि अरज कैरि कि इख बटि चलि जावा ।
\v 40 उ जेळ बटी निकळि के लूदिया का इख गैनि अर भयों से भेंट कैरिके ऊंतै शांति दीनि अर उख चलि गैनि ।
\c 17
\p \v 1 फिर उ अम्फिपुलिस अर अपुल्लोन्या ह्वेके थिस्सलुनिके मा ऐनि जख यहूदियुं को एक प्रार्थना भवन छौ ।
\v 2 अर पौलुस अपणि रीति का अनुसार ऊंमु गै अर तीन सबत का दिन पवित्र शास्त्र बटी ऊं दगड़ि विवाद कैरी ।
\v 3 अर ऊंको अर्थ खोलि खोलिके समझांदु छौ कि मसीह तैं दुख उठाण अर मुर्दों बटि ज्यूंदु होंण जरूरी छौ अर यु ही यीशु जैकि मि तुमतैं कथा सुणांदूं मसीह चा ।
\v 4 ऊं मा बटी कुछ लोगुं न विशवास कैरी, अर भौत भक्त यूनानि लोगुं मु बटी अर भौत सि भलि जनानि भि पौलुस अर सिलास दगड़ी मिलि गेंनि ।
\v 5 पर यहूदियुं न खार खै के बजार बटी भौत खैंतखरि लोगुं तैं अफु दगड़ी लैनि अर जमघट लगैके शहर मा किलारोळि मचाण लगि गेंनि अर यासोन का घर मा जैके ऊंतै लोगुं का समिणि लाण चै ।
\v 6 ऊंतै उख नि पै के उ इन चिलान्दी यासोन अर कुछ भयों तैं शहर का हाकिमों का समणि खैंचिके लैनि अर बोलि, "यु लोग जौंन दुनियां उलट पुलट कैरेलि इख भि ऐ गेंनि ।"
\v 7 यासोन न ऊंतै अपणा इख रख्यूं च यु सभि का सभि इन बुळदिनि कि यीशु राजा च अर कैसर कि आज्ञा कु विरोध करदिन ।
\v 8 ऊं न लोगुं तैं अर शहर का हाकिमों तैं इन सुणैके घबरै दीनि ।
\v 9 इलै ही ऊंन यासोन अर बकि लौगूं से डाण्ड लेके ऊंतै छोड़ि दीनि ।
\v 10 भयों न झट रतम रात पौलुस अर सिलास तै बिरीया भेजि दीनि अर उ उख पौंछिके यहुदियों का प्रार्थना घर मा गैनि ।
\v 11 यु लोग त थिस्सलूनिके का यहुदियों से भला छा अर ऊंन बड़ि इछा से वचन स्वीकार कैरी अर हर दिन पवित्र शास्त्रों मा खोजणा रैनि कि यु बात इनी छिन कि ना ।
\v 12 इलै ऊं मदि भौतुं न अर यूनानि भलि जनान्युं बटी अर आदिमों बटी भौतु न विशवास कैरी ।
\v 13 पर जब थिस्सलूनिके का यहूदी जांणि गेनि कि पौलुस बिरीया मा भि परमेश्वर को वचन सुनाणु च ता उख भि ऐके लोगुं तैं उकसाणा अर उधम मचाणा रैनि ।
\v 14 तब भयों न झट पौलुस तैं विदा कैरी कि समुदर का छाला पर चलि जा पर सिलास अर तिमुथियुस उखी रै गेंनि ।
\v 15 पौलुस का पैछाण वळा लोग वेतैं एथेंस तक लीगेंनि अर सिलास अर तिमुथियुस कु इन आज्ञा पै के विदा ह्वेनि कि उ वेमु जल्दि से जल्दि पौलुस मु औनु ।
\v 16 जब पौलुस एथेंस मा ऊंकि जग्वाळ कनु छौ त शहर मा मूरतों कि भरमार देखिकै वेतैं भौत दुःख ह्वे ।
\v 17 इलै उ प्रार्थना भवन मा यहुदियों अर भक्त लोगुं से अर चौक मा जु लोग वेसे मिळदा छा ऊं बटि दिनौ दिन बातचीत कनु रांदु छौ ।
\v 18 तब इपिकूरि अर स्तोईकी पण्डितों मा बटी कथगै वे दगड़ी बात कन लगि गेनि अर कथगु न बोलि यु बकवास कन वळु क्या बुन चांणु च पर हौरु न बोलि, "उ दुसरा देबतुं को परचारक लगणु च किलैकि उ यीशु कु अर पुनरउथान को समाचार सुनौंणु छौ ।
\v 19 तब उ वेतैं अफ दगड़ी अरियुपगुस मा लैनि अर पूछि कि हम जाणि सकदां कि या नयी बात जु तु सुणाणीं छै क्या च ।
\v 20 किलैकि तु अलग बात हमतै सुणाणीं छै इलै हम जंणन चांणा छां कि यूंकु मतलब क्या च ।
\v 21 इलैकि अब एंथेस वासि अर परदेसि जु उख रांदा छा नयीं नयीं बात बोलण अर सुणण छोड़िकि होरि कै काम मा बगत नि बिताणा छा ।
\v 22 तब पौलुस न अरयुपगुस का बीच खड़ु ह्वेकि बोलि, "हे एंथेस का लोगों मि देखुणु छौं कि तुम हर बात मा देबतौं तै भौत मनण वळा छां ।
\v 23 किलैकि मि चळदि फिरदि तुमारी पुजणैं चिज्यूं तै दिखणूं छौ ता एक इन बेदि भि देखि ज्यां पर लेख्युं छौ कि “अजाण ईश्वरौ कु’’ ता जैतै तुम बिगर जण्यां पुजदां छां मि तुमतै वेकु समाचार सुणाणूं छौं ।
\v 24 जै परमेश्वर न धरति अर वेकि सब चीजुं तै बणै उ सरग अर धरति कु स्वामि ह्वेके हथ का बणैयां मन्दिरों मा नि रांदु ।"
\v 25 न कैं चीजों का द्वारा मनख्यूं का हाथुं कि सेवा लेन्दु किलैकि उ अफ हि सभ्यूं तै जीवन अर स्वास अर सभि कुछ देन्दु ।
\v 26 वेन एकि जड़ बटि मनिख्युं कि सब जाति अर सैरि धरति मा रांणु कु बणै अर ऊंका ठैरयां बगत अर डेरूं का तम्बु इलै ही बन्ध्यां छिंन ।
\v 27 कि उ परमेश्वर तै खुज्योनु, ह्वे सकुदु च कि उ वेतैं जबक लगैके पै द्योनु, हलांकि उ हम मा बटी कै से भि दूर नी च |
\v 28 किलैकि हम वेमा ही ज्यूंदा रैंदा अर चलदि फिरदी अर मजबूत रैंदा जन तुमरा कथगै कबियुं न भि बोलि कि हम ता वेका हि कुटुम का छां ।
\v 29 इलै परमेश्वर को कुटुम ह्वेके हमतैं यु समझण ठिक नी च कि ईशवर को रूप सोना या रूपा या ढुंग्गा का समान चा जु मनिख्युं का हाथ न अर सोच न बण्‍यां होनु ।
\v 30 इलै परमेश्वर न कम अकल्यूं का बगतूं पर ध्यान नि दीनि पर अब सभि जगों सब लोगुं तैं मन फिराणैं कि आज्ञां देंदु ।
\v 31 किलैकि वेको एक दिन ठैरयूं च जयांमा उ वे मनिखि का द्वारा धरम न दुनियां को न्याय करुलु, जु वेन ठैरयूं चा अर वेतैं मुरदों बटि ज्यूंदु कैरिके या बात सभ्युं पर सच कैरेलि ।
\v 32 मुर्दों कि ज्यूंदा होणै कि बात सूणिके कुछ ता ठटा कन लगि गेंनि अर कुछु न बोलि, "यूं बातों तैं हम त्वे बटी फिर कभि सुणुला ।"
\v 33 ईं बात पर पौलुस ऊंका बीच मा बटी चलिगे ।
\v 34 पर कुछ लोग वे दगड़ी मिलि गेंनि अर विशवास कैरी जौं मा बटी दियुनुसियुस जु अरियुपगुस कु छौ अर दमरिस नौं कि एक जनानि अर ऊं दगड़ी हौरि भि कई लोग छा ।
\c 18
\p \v 1 यांका बाद पौलुस एथेंस तै छोड़िकि कुरिन्थुस मा ऐ ।
\v 2 उख वेतैं अक्विला नौं को एक यहूदि आदिम मिलि जैको जन्म पुन्तुस मा ह्वे छौ उ अपणि घर वळि प्रिस्किल्ला दगड़ी हाल हि मा इटलि बटी ऐ छौ किलैकि क्लौदियुस न सभि यहुदियों तैं रोम बटी निकळि जाणै कि अज्ञा दे छै इलैइ उ ऊंका इख गै |
\v 3 वेको अर ऊंको एकि काम छौ, इलै उ ऊंका दगडा मा रै अर उ काम कन मा लगि गेंनि, ऊंको काम तम्बु बणाणो छौ ।
\v 4 उ हरेक सबत का दिन प्रार्थना भवन मा बात चित कैरिकै यहुदियों अर यूनानियों तैं भि समझांदु छौ ।
\v 5 जब सिलास अर तिमोथि मकिदूनिया बटी ऐनि त पौलुस वचन सुणाणै धुन मा यहुदियों तैं गव्है देंण लगि गे कि, यीशु ही मसीह च ।
\v 6 पर जब उ विरोध अर बेज्जति कन लगि गेंनि त वेन अपड़ा कपड़ा झाडिनि अर ऊंमु बोलि, "तुमारु ल्वे तुमारी मोण पऱ रालो! मि बेकसूर छौं । अब बटी मि दुसरी जाति का लोगुं मु जौलु ।”
\v 7 उख बटी चलिके उ तीतुस यूस्तुस नौं का परमेश्वर का एक भक्त का घर मा ऐ जैकु घर प्रार्थना का भवन का बगल मा छौ ।
\v 8 तब प्रार्थना भवन का मुखिया क्रिसपुसन अपड़ी सैरी कुटुमदारि समेत प्रभु पर विश्वास कैरी अर भौत सैरा कुरिन्थ मा रांण वाळा सूणी कै विश्वास कन लगि गैनि अर तब ऊंन बप्तिस्मा लीनि ।
\v 9 प्रभु न एक राति पोलुस तैं दर्शन देके बोलि, “डैर ना बोल्दि रौ चुप नि रौ;
\v 10 किलैकि मि तेरा दगड़ा मा छौं अर कैन भि हमला कैरिके तेरु नुकसान नि कन किलैकि ऐ शहर मा मेरा भौत लोग छिन ।”
\v 11 इलै उ परमेश्वर को वचन सिखांदि डेढ़ बरस तक ऊंका दगड़ा मा रै ।
\v 12 जब गल्लियो जु अखाया देश कु हाकिम छौ त यहूदि लोग कट्ठा ह्वेके पोलुस पर हावि ह्वे गैनि अर वेतैं पंचैति मा लै कै बुन लगि गैनि ।
\v 13 "यु लोगुं तैं समझाणू च कि प्रमेश्वर कि बढै इन रीति से कैरा ज्वा मूसा का नियम का अनुसार नी च ।"
\v 14 जब पौलुस बुन वाळु छौ त गलियो न यहूद्यों कु बोलि, “हे यहुदियों जु या कुछ अन्यो या बुरै कि बात होंदि त सै छौ कि मि तुमारि सुणदु ।
\v 15 पर जब या बैहस शब्दों, नौं, अर तुमारा अपड़ा नियम का बारा मा च त तुमी समझा किलैकि मि युं बातों को न्यायि नि बन चांणु छौं ।"
\v 16 अर वेन ऊंतैं न्याय का आसण का सामणि बटी भैर निकळवे दीनि ।
\v 17 तब सभि लोगु न प्रार्थना भवन का मुखिया सोस्थिनेस तैं पकड़ी अर वेतैं न्याय आसण का सामणि मारि । पर गल्लियो न यूं बातों कि क्वे भि चिन्ता नि कैरी ।
\v 18 पौलुस भौत दिनु तक उख रै, फिर भयों से विदा ह्वेके किंख्रिया मा इलै मुंड मूंडि किलैकि वेकि मन्नत माणि छै। अर जहाज मा बैठिके सीरिया चलि गे वेका दगड़ा प्रिस्किल्ला अर अक्विला भि छा ।
\v 19 वेन इफिसुस पौंछिके ऊंतैं उख छोड़ी अर अफ प्रार्थना भवन मा जैके यहूदि लोगुं दगड़ी बैहस कन लगि गे ।
\v 20 जब ऊंन वेमु आजुजि कैरि कि, “कुछ दिन हौर हमारा दगड़ा मा रावा ।" पर वेन नि माणि ।
\v 21 पर इन बोलिके ऊं बटी विदा ह्वे, “कि जु प्रमेश्वर चालो त मि तुम मु फिर से औलु ।" तब जहाज खोलिके चलि गे;
\v 22 अर कैसरिया मा उतरिके यरुशलेम कु गै अर मडलि तैं नमस्कार कैरिके अन्ताकिया मा ऐ गे ।
\v 23 फिर कुछ दिनु उख रै कै उख बटी भि निकळि गे अर एक तरफ बटी गलातिया अर फ्रूगिय मा सभि चेलों तैं मजबूत कनु रै ।
\v 24 अप्पुलोस नौं को एक यहूदी जैको जनम सिकन्दरिया मा ह्वे छौ जु जांणकार आदिम छौ अर पवित्र शाश्त्र तैं अच्छी तरौं से जंणदु छौ उ इफिसुस मा ऐ ।
\v 25 वेन प्रमेश्वर का बाटा पर चलणै पड़ै करीं छै अर मन लगैके उ यीशु का बारा मा ठिक ठिक सुणांदु अर सिखांदु छौ पर उ सिरफ यूहन्ना का बप्तिस्मा का बारा मा ही जंणदु छौ ।
\v 26 उ प्रार्थना भवन मा निडर ह्वेके बुन लगि गे पर प्रिस्किल्ला अर अक्विला वेकि बात सूणी कै वेतैं अपड़ा इख ली गेंनि अर प्रमेश्वर को बाटो वेतैं ठिक ढंग से बतै ।
\v 27 जब वेन ठांणि दीनि कि पल्या छाला उतरिके अखाया जौ त भयों न वेतैं ढाडस दीनि चेलों कु लिखि कि उ वे तैं अच्छि तरौं से मिलनु; अर वेन उख पौंछी के ऊं लोगु कि भौत मदद कैरी जौंन‍ परमेश्वर कि किरपा मिलण से विश्वास कैरी छौ ।
\v 28 किलैकि उ पवित्र शाश्त्र बटी प्रमाण दे देके कि यीशु हि मसीह च यहुदि लोगुं तैं सभ्यूं का सामणि बेजवाब कैरी दींनी ।
\c 19
\p \v 1 जब अप्पुलोस कुरिन्थुस मा छौ, त पौलुस मैल्या मुलुकु बटी इफिसुस मा ऐ । अर उख वेतैं कुछ चेला मिलिनि |
\v 2 ऊंकु बोलि, “क्या तुमुन विशवास करदि दां पवित्र आत्मा पै?” ऊंन वेमु बोलि, “हमन त पवित्र आत्मा कि क्वे चर्चा भि नि सूणि।"
\v 3 वेन ऊंकु बोलि, “त फिर तुमुन कैको बप्तिस्मा लीनि ?” ऊंन बोलि, “यूहन्ना को बप्तिस्मा ।"
\v 4 पौलुस न बोलि, “युहन्ना न इन बोलिके मन फिराणौ बप्तिस्मा दीनि कि जु मेरा बाद औंण वाळु च वे पर याने कि यीशु पर विश्वाश करयां ।"
\v 5 इन सूणिके ऊंन प्रभु यीशु का नौं मा बप्तिस्मा लीनि ।
\v 6 जब पौलुस न ऊं पर हाथ रखि, त पवित्र आत्मा ऊं पर ऐ गे अर उ किसम किसमे बोलि बुन लगि गेंनि अर भविष्य बताण लगि गेंनि ।
\v 7 यु सभि लगभग बारह आदिम छा ।
\v 8 उ प्रार्थना भवन मा जै के तीन मैहना तक निडर ह्वेके बोलदि रै अर प्रमेश्वर का राज का बारा मा बैहस कनु रै अर समझाणु रै |
\v 9 पर जब कुछ लोगुं न ढीट ह्वेके वेकि नि माणि बल्कि लोगुं क सामणि ये बाटा तैं बुरु बुन लगि गैनि त वेन ऊंतैं छोड़ी दीनि अर चेलों तैं अलग कैरी दीनि अर रोज तुरत्रुस कि पाठशाला मा बैहस कनू रांदु छौ ।
\v 10 द्वी बरसों तक इनि होणु रै, इख तक कि आसिया का राण वाळा चै उ यहूदि छा चै यूनानि छा सभ्यू न प्रभु कु वचन सूणि ।
\v 11 परमेश्वर पौलुस का हाथ से सामर्थ का भौत बड़ा बड़ा काम दिखांदु छौ ।
\v 12 इख तक कि रुमाल अर सांफा वेका बदन पर छ्वी के बिमारु पर डाळदा छा त इनकै ऊंकि बिमारि खूब ह्वे जांदि छै अर भूत पिचास भि ऊं बटी निकळि जांदा छा ।
\v 13 पर कुछ यहूदी जु झाड़-फूंक करदा छा उ इन कन लगि गैनि कि जौं मा भूत पिचास लग्यां होनु ऊं पर प्रभु यीशु कु नौं इन कै फूंकु, जै यीशु को मि प्रचार करदु मि तुमतैं वेका सौं देंदु कि ये पर बटी निकळि जा ।
\v 14 अर सिकवा नौं का एक यहुदी जु पुरोहितों कु मुखिया छौ वेका सात नौना भि इनि कना छा ।
\v 15 पर भूत पिचास न ऊंतैं जवाब दे, “यीशु तैं मि जाणदि छौं अर पौलुस तैं भि पच्छयाणदि छौं पर तुम कु छां ?
\v 16 तब वे मनिखि न जै पर भूत लग्यां छा ऊं पर झपटी कै अर ऊंतैं अपड़ा वश मा कैरिके ऊं पर इन हमला कैरी कि उ घायल ह्वेके वे घर बटी निकळि गेंनि |
\v 17 यीं बात तैं इफिसुस का रांण वाळा सभि यहूदी अर यूनानि भि जांणि गेंनि अर ऊं सभ्युं पर भै छै गे अर प्रभु यीशु का नौं कि बढ़ै ह्वे ।
\v 18 जौंन विशवास कैरि छौ ऊंन ऊं मा बटी बतेरूं न ऐ के अपड़ा अपड़ा कामों तैं माणि दीनि अर प्रगट कैरी ।
\v 19 जादु टोणा कन वाळों मा बटी भौतु न अपड़ी अपड़ी पोथि कट्ठा करिनि अर सभ्यूं का सामणि फूंकि दीनि अर जब ऊं पोथ्यूं कु मोल जोड़े गे त तब उ पच्चास हजार चांदि का सिक्कों का बराबर निकळि ।
\v 20 इनकै प्रभु को वचन पूरी सामर्थ से फैलणु रै अर प्रबल हौणु रै ।
\v 21 जब यु बात ह्वे गेंनि त पौलुस न अपड़ी अत्मा मा तय कैरी कि मकिदुनिया अर अखाया का बाटा बटी यरुशलेम जौं, अर तब बोलि, “उख जांण का बाद मीतैं रोम देखण भी जरुरि च ।"
\v 22 इलै अपड़ी सेवा कन वाळों मा बटी तिमोथी अर इरास्तुस तैं मकिदुनिया भेजि अर अफ कुछ दिन आसिया मा ही रै गे ।
\v 23 वे बगत वे बाटा का बारा मा भौत घपरोळ ह्वे ।
\v 24 किलैकि देमेत्रियुस नौ कु एक सुनार अरतिमिस का चांदी का मन्दिर बणवै के कसब्यूं तैं भौत काम दिलौन्दु छौ ।
\v 25 वेन ऊंकू इनि चिजूं कु कसब्यूं तै कट्ठा कैरिके बोलि कि, "हे भयों तुम जंणदा छां कि ये काम न हमतैं कथगा रुप्या मिलदिन ।
\v 26 अर तुम देखदां अर सुणदा छां कि सिर्फ इफिसुस मा हि ना बल्कि सैरा आसिया मा यु बोलि बोलिके ये पौलुस न भौत लोगुं तैं समझै अर भरमै भि च कि जु हाथूं कि कारस्तानि छिंन उ ईश्वर नि छिंन ।
\v 27 इलै अब सिर्फ ईँ बात कि डैर नी च कि हमारु यु काम खतम ह्वे जालु बल्कि महान देवि अरतिमिस को मन्दिर सुद्दी मणे जालो अर जैतैं सैरु आसिया अर सन्सार पुजदु वेकु मान खतम ह्वे जांदु ।
\v 28 उ इन सूणिके रोम मा ऐ गेंनि अर चिल्लै चिलैकि बुन लगि गेंनि इफिसियुं कि अरतिमिस देवि महान च ।
\v 29 अर सैरा शहर मा भौत घपरोळ मचि गे अर लोगुं न गयुस अर अरिस्तखुस मकिदुनियूं तै जु पौलुस का दगड़या छा ऊंतै पकड़ि दीनि अर एक चित ह्वेकि रंगसाळा मा अट्गी गेंनि ।
\v 30 जब पौलुस न लोगुं मा भितर जांण चै ता बकि चेलों न वेतैं जांण नि दीनि ।
\v 31 आसिया का हाकिमों मा बटी कुछ पौलुस का दगड़या छा ऊंन भि वेकु कैरीके बोलि, "रंगसाळा मा जै के खतरा मा नि पोड़ |”
\v 32 तब क्वी कुछ चिलै अर क्वी कुछ किलैकि अर इनकै सभा मा भौत गड़बड़ हौणी छै अर भौत लोग ता इन जंणदा भि नि छा कि हम किलै कट्ठा होयां छां ।
\v 33 तब ऊंन सिकन्दर तैं जु यहुदियों न खड़ु कैरी छौ भीड़ बटि अगनै बड़ै अर सिकन्दर हाथु न सनकै के लोगुं का सांमणि जवाब देण चांणु छौ ।
\v 34 पर जब ऊंन जांणेलि छौ कि उ यहूदि च, ता सभि का सभि एक अवाज मा लगभग द्वी घण्टा तक चिलाणा रैनि कि इफिसियूं कि अरतिमिस देवी कि जय हो |
\v 35 तब शहर का मन्त्रि न लोगुं तैं चुप कैरीके बोलि, "हे इफिसियों, कु नि जंणदु कि इफिसियों कु शहर बड़ी देवी अरतिमिस का मन्दिर अर ज्यूस कि तरपां बटि पोड़ीं मूर्ति कि देखभाळ कन वळु च ।"
\v 36 इलै जब यूं बातों को विरोध भि नि ह्वे सकदु ता ठिक च कि तुम चुप रा अर बिना सोच्यां समझ्यां कुछ नि कैरा ।
\v 37 किलैकि तुम यूं मनख्यूं तै लेके ऐयां जु ना मन्दिर तै लुटण वळा छिंन अर ना हमारी देवि का चुगलेर छिंन ।
\v 38 पर देमेत्रियुस अर वे दगड़या कसब्यूं कु कै बटी झगड़ा हो ता कचैरी खोलीं च हाकिम भि छिंन उ एक हैंका पर नालिस करुनु ।
\v 39 पर जु तुम कैं हौरि बात का बारा मा पुछण चाणां छां ता सदानि सभा मा फैसला करे जालो ।
\v 40 किलैकि आज कि ईं बात का बानु हम पर भगार लगणै डैर च इलैकि यांकु क्वी भि कारण नी च इलै हमुन ईं भीड़ा कट्ठा होण को क्वे भि जवाब नि दे सकणा ।
\v 41 अर इन बोलिकि वेन सभा तै विदा कैरी दींनी ।
\c 20
\p \v 1 जब घपरोळ थमी गे तब पौलुस न चेलों तैं बुलैके ऊंको साहस बढ़ै अर ऊं से विदा ह्वेके मकिदुनिया जना चलीगे |
\v 2 अर पौलुस ऊं सभी मुल्क बटी ह्वेके लोगुं को साहस बढ़ै के यूनान पौंछि गे |
\v 3 उख उ तीन मैहना तक रै जब उ पांणी का जहाज मा सीरिया जांण वळु छौ त तब यहूदी लोगुं न वेका खिलाफ जाळ-साजी कैरी, इलै वेन मकिदुनिया ह्वे के वापिस जांणौ विचार कैरी |
\v 4 बीरिया का पुर्रुस को नौनु सोपत्रुस अर थिस्सलूनिके को अरिस्तखुरुस अर सिकन्दुस, दिरबे को गयुस अर तिमुथियुस, अर आसिया को तुखिकुस अर त्रुफिमुस पौलुस का दगड़ा मा छा |
\v 5 यु लोग अगनै पौंछि के त्रोआस मा हमारी इंतेजारी कन लगि गेंनी |
\v 6 अर हम बगैर खमीर की रोट्टी का त्योहार का बाद फिलिप्पी बटी पांणी का जहाज मा बैठी के पांच दिन मा त्रोआस पौंछ्यां अर सात दिन तक उखी रयां |
\v 7 हप्ता का पैला दिन जब हम खांणु खांण कु कट्ठा होंयां त तब पौलुस ऊं दगड़ी बात कन लगिगे, हैंका दिन उ उख बटी जांण वळु छौ इलै उ ऊं दगड़ी अधा राती तक बात कनु रै |
\v 8 जै मजुळया पर हम कट्ठा होंयां छा उख भौत सैरा दिया बळयां छा |
\v 9 यूतुखुस नौ को एक जवान नौनु खिड़की मा बैठयुं छौ अर उ गहरी निंद मा ढक ढक टोटगु होंणु छौ | पर जब पौलुस अबेर तक उपदेश देंणु रै त तब उ जवान निंद का ढक ढयाक मा तिसरी मंजिल बटी मूड़ी पोड़ि गे | अर जब लोगुं न उ उठै त तब तक उ मोरिगे छौ |
\v 10 पर मूड़ी ऐ के पौलुस वे पर लिपटी गे अर वेतैं भेंटे के लोगुं कु बोली, “घबरा न अभि वे पर प्राण छैं च |”
\v 11 तब मथि जै के पौलुस न ऊं दगड़ी रोट्टी तोड़ी अर खै के रात खुलण तक ऊं दगड़ी बात कनु रै | फिर उ उख बटी चली गे |
\v 12 लोग वे जवान नौना तैं वेका घर लैनि अर ऊंतैं भौत शान्ति मिलि |
\v 13 हम पैली जै के अस्सुस जांणु पांणी का जहाज मा बैठी ग्यां उख बटी हमुन पौलुस तैं पांणी का जहाज मा बैठौण छौ, पौलुस अस्सुस तक पैदल जांण चांणु छौ इलै ही इन इन्तेजाम करयुं छौ |
\v 14 अस्सुस मा पौलुस हमतैं मिलि अर वेतैं पांणी का जहाज मा बैठैके हम मितुलेने मा ऐ ग्यां |
\v 15 उख बटी पांणी का जहाज मा हैंका दिन खियुस अर तिसरा दिन सामुस जना चली ग्यां अर चौथा दिन मीलेतुस मा ऐ ग्यां |
\v 16 पौलुस न इन फैसला कैरी कि इफिसुस मा रोकण का बजाय सीधा अगनै चली जौं ज्यां से आसिया मा नि रुकण पोड़ु; किलैकी उ जल्दी मा छौ कि जु इन ह्वे सैकु त पिन्तेकुस्त को त्योहार मनौणु कु मि यरूशलेम मा पौंछी जौं |
\v 17 वेन मिलेतुस बटी इफिसुस कु रैबार भेजी, अर तब वेन मंडली का प्रबन्धक बुलैनी |
\v 18 जब उ वेमु ऐनि त वेन ऊंकु बोली, “जै दिन बटी मि न आसिया मा खुट्टु रखी वे दिन बटी ही मि तुम दगड़ी कै ढंग से रयुं उ सब त तुम जांणदा ही छां |
\v 19 बड़ी दीनता से अर रवे रवे के अर ऊं अजमैसों मा भि जु यहूदियों की जाळसाजी कि वझै से मी पर पोड़ीनि पर तब भि मि प्रभु की सेवा करदी रयूं;
\v 20 अर जु जु बात तुमारा फैदा की छै, ऊंतैं बताण मा अर लोगुं का सांमणी अर घर घर सिखाण मा भि कभी नि झिजक्यूं,
\v 21 बल्कि यहुदियों अर यूनानियों द्वी का सांमणी गव्है देंणु रौं कि परमेश्वर जनै अपड़ु मन फिरावा अर हमारा प्रभु यीशु पर विशवास कन चैंणु |
\v 22 अब देखा, मि आत्मा का आदेश पर यरूशलेम जांणु छौं, अर मि इन नि जांणुदु कि उख मी पर क्या क्या बितुलु;
\v 23 मि सिरफ इथगा जांणुदु कि पवित्र आत्मा हरेक शहर मा गव्है दे देके मी बटी बुनु च कि बंधन अर क्लेश त्वे कु तयार छिंनी |
\v 24 पर मि अपड़ा प्राण तैं कुछ भि नि समझुदूं बल्कि यु चांदु कि मि अपंणु तैं अर परमेश्वर की किरपा को प्रचार कन को जु काम मीतैं प्रभु यीशु न दींनी वे काम तैं पूरु कैरी सैकु |”
\v 25 अर अब देखा, "मि जांणुदु छौं कि तुम सभी, जौं का बीच मा मि परमेश्वर को राज को प्रचार कनु रयुं; उ मेरु मुख फिर से नि देखिल्या |
\v 26 इलै आज मि तुम मु सच सच बुनु छौं कि तुम मदी कै को नाश हो ये मा मेरु क्वी भि कसूर नी च |
\v 27 किलैकी मि परमेश्वर कि सैरी मनसा तुम तैं ठिक ढंग से बतौण मा नि झिजक्यूं |
\v 28 इलै तुम अपड़ी अर अपड़ा सैरा झुण्ड की जौंका बीच पवित्र आत्मा न तुम प्रधान बणै छा ऊंकी देखभाळ करयां; तुम परमेश्वर की मंडली कि देखभाळ करयां जु वेन अपड़ी ल्वे से मोल लीनी |
\v 29 मि जांणुदु छौं कि मेरा जांणा का बाद तुमारा बीच मा दुष्ट भेड़िया आला अर उ तुम तैं मारी द्याला |
\v 30 तुमारा ही बीच मा बटी भि इन लोग पैदा ह्वे जाला कि जु चेलों तैं अपंणा पिछनै खिंचणु कु उल्टी सीधी शिक्षा द्याला |
\v 31 इलै सचेत रावा अर याद रखा कि मि तीन साल तक रवे रवे के हरेक तैं सिखाणु रयूं |
\v 32 अर अब मि तुम तैं परमेश्वर अर वेकी किरपा का वचन सुपुर्द कनु छौं; उ तुमारी उन्नति कैरी सकुदु च अर सब पवित्र करयां लोगुं तैं मिलण वळी आशीष तुम तैं दे सकुदु च |
\v 33 मिन कै का सोना चांदी या कपड़ों को लोभ नि कैरी |
\v 34 तुम त जांणदा ही छां कि मिन मेहनत कैरिके अपड़ु अर अपड़ा दगड़यों की जरूरत पूरी करिनि |
\v 35 मिन तुमतैं सभि कुछ कैरी के दिखै कि कनकै मेहनत कैरिके कमजोर लोगुं तैं सम्भाळण चैंणु च अर प्रभु यीशु की बात याद रखण चैंणी च जु कि वेन बोली, “लेंण से देंण भलु च' |”
\v 36 इन बोली के पौलुस न अपड़ा घुंडा टिकैनी अर ऊं सभ्युं दगड़ी प्रार्थना कैरी |
\v 37 तब उ सभि भौत रवेनि अर पौलुस तैं भेंटण लगि गेंनी |
\v 38 उ ख़ास कैरिके ईं बात कु दुःख कना छा कि जु पौलुस न बोली छै कि, “तुम फिर से मेरु मुख नि देखिल्या |” तब उ वेतैं जहाज तक छोड़णु कु गैनी |
\c 21
\p \v 1 ऊं बटी विदा होंणा का बाद हम पांणी का जाहज मा बैठिके सीधा कोस पौंछी ग्यां, अर दुसरा दिन रुदुस अर उख बटी पतरा |
\v 2 उख बटी एक जहाज फीनीके जना कु जांण वळु छौ अर हम वे ही जहाज मा बैठि के चली ग्यां |
\v 3 जब हमुन साइप्रस देखी, त हम वे तैं बैं तरपां छोड़ी के सीरिया जनै चली ग्यां अर सूर मा उतरी ग्यां; किलैकी उख जहाज पर को समान उतरण छौ |
\v 4 उख हमतैं कुछ चेला मिलिनि अर उख हम सात दिन तक रैयां | तब ऊंन आत्मा का आदेश पर पौलुस कु बोली कि तु यरूशलेम मा नि जै |
\v 5 पर जब हमारा उख रांणा का दिन पूरा ह्वेगे छा, त तब हम उख बटी जांण लगी ग्यां; उ सभि लोग, जनाना अर बच्चों समेत हम तैं छोडणु कु शहर का भैर तक ऐनि; अर हमुन छाला पर घुंडा टेकी के प्रार्थना कैरी,
\v 6 तब एक हैंका बटी विदा ह्वेके हम त जहाज मा बैठी ग्यां अर उ सभी अपड़ा अपड़ा घर कु लौटी गेंनी |
\v 7 तब हम सूर बटी समुद्री यात्रा पूरी कैरिके पतुलिमयिस पौंछी ग्यां, अर भयों दगड़ी मुलाक़ात कैरी के उख ऊं दगड़ी एक दिन तक रै ग्यां |
\v 8 दुसरा दिन हम उख बटी कैसरिया शहर मा पौंछी ग्यां, अर फिलिप्पुस जु यरूशलेम मा सात चेलों मा बटी एक छौ हम वेका घर मा जै के उख रैयां |
\v 9 वेकी चार जवान नौंनी छै जु कि परमेश्वर को रैबार प्रकट करदी छै |
\v 10 जब हम उख भौत दिन तक उख रै छा, त तब उख यहुदिया बटी परमेश्वर को एक रैबारया ऐ जै कु नौं अगबुस छौ |
\v 11 वेन हम मु ऐ के पौलुस को पठुको लीनी अर अपड़ा हाथ खुट्टा बांधी के बोलि, “पवित्र आत्मा इन बुनु च कि जै आदिम को यु पठुका च वे तैं यरूशलेम मा यहुदी इनिके बांधी के गैर यहुदी लोगुं का सुपुर्द कैरी द्याला |”
\v 12 जब हमुन या बात सूंणी त हमुन अर उख रांण वळा लोगुं न पौलुस से आजुजि कैरी कि तु यरूशलेम मा नि जै |
\v 13 पर पौलुस न बोली, “तुम यु कना छां कि रवे रवे के मेरु दिल किलै दुखौणा छां ? मि प्रभु यीशु का नौं कु न सिरफ बन्ध्योंणु कु बल्कि मुनु कु भि तयार छौं |”
\v 14 पर जब वेन हमारी बात नि मांनी त हम इन बोली के चुप ह्वे ग्यां कि "प्रभु की मनसा पूरी हो"
\v 15 अर यूं दिनु का बाद हम तयारी कैरी के यरूशलेम जना चली ग्यां |
\v 16 कैसरिया बटी भि कुछ चेला हमारा दगड़ा मा ऐनि, अर हम तैं साइप्रस का मनासोन नौं का एक पुराणा चेला का इख लिगिनि, कि हम वेका इख रावां |
\v 17 जब हम यरूशलेम मा पौंछी गे छा त उख भयों न हमारु भौत आदर सत्कार कैरी |
\v 18 हैंका दिन पौलुस हम तैं ले के याकुब मु गै, जख मंडली का सब प्रबन्धक कट्ठा होयां छा |
\v 19 तब पौलुस न ऊंतैं नमस्कार कैरी के जु जु काम परमेश्वर न वेकी सेवा का द्वारा कैरी छा उ सब एक एक कैरी के बतै दींनी |
\v 20 ऊं बातुं तैं सूंणी के ऊं सभ्युं न परमेश्वर की बढ़ै कैरी, फिर ऊंन पौलुस कु बोली कि तु देखिणी छै कि यहुदियों मा बटी कई हजार लोगुं न विशवास कैरी अर उ सभि नियम शाश्त्र को भौत आदर करदिनि |
\v 21 ऊंतैं तेरा बारा मा बतैयुं च कि तु गैर जाति का बीच मा रांण वळा यहूदियों तैं इन सिखांदी कि मूसा कि शिक्षा तैं त्यागी द्या; अर बुनि छै कि अपड़ा बच्चों को खतना करावा अर न पुराणी रीतियों का अनुसार चला |
\v 22 त फिर क्या करे जौ ? लोगुं न जरूर सुणन कि तु इख ऐ छै |
\v 23 इलै जन हम त्वेकु बुना छां तु उनि कैर, हमारा इख चार आदिम छिंन जौं कि मन्नत मंगी च |
\v 24 ऊंतैं लिजै के ऊं दगड़ी तु अफ तैं भि शुद्ध कैर अर ऊं कु खर्च दे कि उ अपड़ु मुंड मुडौनु, तब सभि लोग जांणी जाला कि जु बात तेरा बारा मा बतैये गेंनी कि ऊंकी क्वी जड़ नी च पर तु अफ भि नियम शाश्त्र का अनुसार चलणी छै |
\v 25 अर ऊं गैर जाती का लोगुं का बारा मा जौं न विशवास कैरी ऊंकु हमुन यु फैसला कैरी अर लेखि के भेजी कि तुम मूरतों का सांमणी बली चढ़ैईं चिज्युं से, ल्वे से, गळा घोटी के मोरयां गोरुं कि सिकार से, अर व्यभिचार से दूर रैयां |
\v 26 तब पौलुस ऊं चार आदमियों तैं लेके दुसरा दिन ऊं दगड़ी शुद्ध ह्वेके प्रार्थना भवन मा गै अर उख वेन बतै कि शुद्ध होण का दिन कब पूरा होला अर ऊं मा बटी हरेक कु बली कब चढ़ैये जाली |
\v 27 जब सात दिन पूरा होण वळा छा त आसिया प्रांत का कुछ यहुदी लोगुं न पौलुस तैं प्रार्थना भवन मा देखि के सब लोगुं तैं भड़कै अर ऊंन पौलुस तैं पकड़ी दींनी |
\v 28 अर ऊंन चिलै चिलै के बोली, “हे इस्राएल का लोगों हमारी मदद कैरा, किलैकी यु वी आदिम च जु हमारा लोगुं का, हमारा नियम शाश्त्र का अर ये मन्दिर का खिलाफ हर जगह का सब लोगुं तैं सिखौणु च इख तक कि युनानी लोगुं तैं भि प्रार्थना भवन मा लै के येन या पवित्र जगह अपवित्र कैरेली |”
\v 29 ऊं न यां से पैली त्रुफिमुस नौं को एक इफिसी आदिम शहर मा पौलुस दगड़ी देखी छौ, इलै ऊंन इन समझी कि पौलुस वेतैं फिर से प्रार्थना भवन मा लै गे |
\v 30 तब सैरा शहर मा घपरोळ मचि गे अर लोग दौड़ी दौड़ी के कट्ठा ह्वे गेंनी, ऊंन पौलुस तैं पकड़ी अर खैंचीके प्रार्थना भवन बटी भैर लैनी अर झट कैरी के द्वार बंद कैरी दींनी |
\v 31 जब उ वेतैं मरण चांणा छा त रोमि पलटण का सेनापति मा खबर पौंछी कि सैरा यरूशलेम मा घपरोळ मचयुं च |
\v 32 तब उ झट कैरी के अपड़ा सिपैयुं दगड़ी उख गै, अर जब लोगुं न पलटण का सेनापति अर सिपैयुं तैं देखि त तब ऊंन पौलुस तैं मारण बंद कैरी दींनी |
\v 33 तब पलटण का सेनापति न नजदीक ऐ के पौलुस तैं पकड़ी अर द्वी सांगळु न बांधौणौ हुकुम दे के पुछण लगि, "कि यु कू च ? अर ये न क्या कैरी ?”
\v 34 अर भीड़ मा बटी लोग अलग अलग बात कन लगी गेंनी, अर जब हला कि वझै से उ असली बात नि जांणी सैकि त तब वेन पौलुस तैं किला का भितर लिजांणै कि आज्ञा दीनी |
\v 35 जब उ सीड़ीयुं मा पौंछिंनि त तब इथगा भीड़ छै कि सिपै पौलुस तैं उठै लिजांण लगी गेंनी |
\v 36 किलैकि लोगों कि भीड़ इन चिलाणी छै कि ये आदिम तैं जान से मारी द्या |
\v 37 जब उ पौलुस तैं किला का भितर लिजांण वळा छा त वेन पळटण का सेनापति कु बोली, “क्या मि त्वे बटी कुछ बोली सकुदूं ?” वेन बोली, “क्या तु यूनानी भाषा जांणदी छै ?”
\v 38 क्या तु वी मिश्री नि छै ? जु कुछ दिन पैली विद्रोह कैरी के चार हजार हत्यारा लोगुं तैं जंगळ मा लीगी छै ?
\v 39 अर पौलुस न बोली, “मि त यहुदी आदिम छौं अर किलिकिया का जंणयां मणयां शहर तरसुस को नागरिक छौं मि त्वेसे आजुजि कनु छौं कि मीतैं लोगुं दगड़ी बात कन दि |
\v 40 जब वेन आज्ञा दे दीनि त पौलुस न सीड़ीयुं मा खड़ु ह्वेके लोगुं तैं सनकै अर जब उ चुप ह्वे गेंनी त तब पौलुस इब्रानी भाषा मा बात कन लगि गे |
\c 22
\p \v 1 “हे भयों अर दाना सयांणा लोगों अपड़ा बचाव मा मि जु कुछ भि तुमारा सांमणी बुनु छौं उ तुम टक लगै के सूंणा |”
\v 2 वेतैं इब्रानी भाषा मा बुळद सूंणी के उ एकदम चुप ह्वे गेंनी, तब वेन बोली,
\v 3 “मी भि त यहुदी छौं, मि किलकिया का तरसुस मा जन्म्युं छौं अर ये शहर मा बड़ु होयुं छौं | मिन अपड़ा पुरखों की व्यवस्था का अनुसार गमलियेल का चरणों मा बैठि के बड़ी लगन से शिक्षा पै छै | मि परमेश्वर कु जोश से भोरयुं छौ, जनकि आज तुम सभि छां |
\v 4 मिन ये पन्थ का लोगुं तैं इथगा सतै कि जनाना बैखु तैं बांधी बांधी के जेळ का भितर बंद कैरी दींनी अर ऊंतैं मरवै भि दींनी |
\v 5 मुख्य पुरोहित अर दाना सयांणा लोगुं कि सभा भि ईं बात कि गव्है दे सकदी च, कि मि ऊं ही बटी दमिश्क मा रांण वळा यहूदी भयों का नौं कि चिट्ठी ले के उख जांणु छौ ज्यां से मि ये पन्थ का लोगों तैं बंधी बणै सजा दिलाणु कु यरूशलेम मा लि जौं |
\v 6 अर जब मि दमिश्क का नजदीक पौंछ्युं त काळ दुफरा मा अचानक एक भौत तेज उज्याळु सरग बटी मेरा चौतरफी चमकी |
\v 7 अर मि जमीन मा पोड़ि ग्यों | मिन एक आवाज सूंणी ज्व मी कु बुनी छै कि, “शाउल, हे शाउल तु मीतैं दुःख किलै देंणी छै ?”
\v 8 तब मिन जवाब दींनी, “हे प्रभु तु कु छै ?” वे न बोली, “मि यीशु नासरी छौं, जै तैं तु दुःख देंणी छै |”
\v 9 मेरा दगड़यों न उज्याळु देखि त छैं च, पर जु मी मु बुनु ऊंन वेकी अवाज नि सूंणी |
\v 10 तब मिन बोली, “हे प्रभु, मिन क्या कन ?” प्रभु न मी कु बोली, “उठ अर दमिश्क मा जा अर जु काम त्वे कनु ठैरयुं च उ सब त्वेतैं उखि बतैये जालो |”
\v 11 अर जब वे उज्याळा का कारण मीतैं कुछ नि दिखे त तब मि अपड़ा दगड़यों को हाथ पकड़ी के दमिश्क मा चली ग्यों |
\v 12 उख हनन्याह नौं को एक आदिम छौ, उ नियम शाश्त्र का अनुसार धरमी छौ अर उख रांण वळा यहुदी लोगुं मु आदरमान छौ |
\v 13 वेन मी मु ऐ के बोली, “हे भै शाउल तु देखण लगी जा |” अर तुरंत मेरा आंखा खुलि गेंनी अर मिन उ देखी |
\v 14 वेन मी मु ऐ के बोली, “हे भै शाउल तु देखण लगी जा |” अर तुरंत मेरा आंखा खुलि गेंनी अर मिन उ देखी |
\v 15 किलैकी तु वेकी तरपां बटी सब लोगुं का सांमणी यूं बातुं को गवाह ह्वेली जु तिन देखिनि अर अर सूंणी छिंन |
\v 16 अब तु देर किलै कनी छै ? उठ बपतिस्मा लि अर यीशु को नौं लेके अपंणा पापों तैं ध्वे दि |”
\v 17 यरूशलेम मा वापिस ऐ के जब मि प्रार्थना भवन मा प्रार्थना कनु छौ त तब मि बेहोश ह्वे ग्यों |
\v 18 अर मिन प्रभु का एक दूत तैं इन बुळद सूंणी कि, “तु यरूशलेम बटी चली जा किलैकी ऊंन मेरा बारा मा तेरी ग्व्है नि मणन |”
\v 19 मिन बोली, “उ त जांणदा छिंन मि एक प्रार्थना घर बटी हैंका प्रार्थना घर मा जै के त्वे पर विशवास कन वळा लोगुं तैं पकड़दु छौ अर ऊंतैं पिटदु छौ |
\v 20 अर जब तेरा चेला स्तिफनुस को ल्वे बुगेणु छौ त मी भि उखि मु खड़ु होयुं छौ अर मि ईं बात मा राजी होयुं छौ अर वेतैं मारण वळुं का कपड़ों कि देखभाळ कनु छौ |”
\v 21 पर वेन मी कु बोली, “जा, किलैकी मि त्वेतैं गैर जाति का लोगुं मु दूर दूर तक भेजुलु |”
\v 22 ऊंन वेकी इखुम तक कि बात सुणिनि पर फिर चिल्लै के बोली, “इन्दारया आदिम तैं मारी द्या, यु ज्यूंदु रांण का लैक नी च |”
\v 23 जब उ चिल्लाणा अर कपड़ा फाड़दी रैनी अर बथौं मा धूळ उडाणा छा त,
\v 24 त तब पळटण का सेनापति न बोली, “ये तैं किला का भितर लिजावा अर कोड़ा मारी के परखा ज्यांसे मीतैं पता चली जौ कि लोग येका खिलाफ किलै चिल्लाणा छिंन |”
\v 25 पर, जनि ऊंन वेतैं जूड़ों न बांधी, त तब पौलुस न उख मा खड़ा होयां सेनापति कु बोली, “क्या यु ठिक च कि तुम एक रोमि नागरिक पर कोड़ा लगौणा छां अर ऊ भि बगैर भगार पैयां ?
\v 26 सुबेदार न इन सूंणी के पळटण का सेनापति मु जैके बोली, “तु क्या कनि छै ? यु आदिम त रोमि नागरिक च |”
\v 27 तब पळटण का सेनापति न पौलुस मु ऐके बोलि, “मीतैं बतौ कि क्या तु रोमी छै ?” वेन बोलि, “हां |”
\v 28 तब पळटण का सेनापति न बोली, “मिन त रोमी नागरिकता भौत रुप्या देके पै |” तब पौलुस न बोली, “मि त जन्म से ही रोमि छौं |”
\v 29 तब जु लोग वेतैं परखण वळा छा उ वेमु बटी दूर ह्वे गेंनी | अर पळटण को सेनापति भि इन जांणी के कि यु रोमि च अर मिन यु बांधी छौ ईं बात से उ डैरी गे |
\v 30 हैंका दिन इन जंणनु कि यहुदी लोग ये पर भगार किलै लगाणा छिंन सुबेदार न पौलुस का बधन खोली दींनी; वेन बड़ा पुरोहित अर सैरी सभा तैं एक जगह मा कट्ठा होणु कु आदेश दींनी, अर पौलुस तैं ऊंका सांमणी खड़ु कैरी दींनी |
\c 23
\p \v 1 पौलुस न बड़ी सभा जनै एक टक लगै के देखी अर बोली, “हे भयों, मिन आज का दिन तक परमेश्वर कु सच्चा मन से जीवन बसर कैरी |”
\v 2 तब मुख्य पुरोहित हनन्याह न पौलुस का नजदीक खड़ा होयां लोगुं तैं वे पर थप्पड़ मरणे की आज्ञा दींनी |
\v 3 तब पौलुस न वे कु बोली, “हे चूना से लिपीं जन दीवार परमेश्वर त्वे तैं यां को बदला द्यालु | तु नियम का अनुसार मेरु न्याय कनु कु बैठीं छै अर फिर नियम का खिलाफ मी तैं मारणै कि आज्ञा भि देंणी छै ?”
\v 4 जु नजदीक मु खड़ा होयां छा ऊं न बोली, “क्या तु परमेश्वर का मुख्य पुरोहित कि बेजती कनी छै?”
\v 5 पौलुस न बोली, “भयों, मि यु नि जांणुदु कि यु पुरोहित च | किलैकी पवित्र शाश्त्र मा लेख्युं च कि तु अपड़ा लोगुं को प्रधान कु गलत ढंग से नि बोली |”
\v 6 जब पौलुस न देखि कि उख कतगा व्यवस्था का पालन कन वळा छिंन त वेन सभा मा ऊंची अवाज मा बोली, “हे भयों, मी भि व्यवस्था का पालन कन वळुं का ही वंश को छौं | मि मुर्दों का ज्यूंदा होण की आस रखदूं इलै मेरु न्याय होणु च |”
\v 7 जब वे न या बात बोली व्यवस्था का पालन कन वळु का आपस मा झगड़ा होण लगी गे अर सभा द्वी हिस्सुं बंटी गे |
\v 8 किलैकी ऊं मु बटी कुछ त इन बुळदिनि कि मुरयां लोग ज्यूंदा नि ह्वे सकदिनि अर न ही स्वर्गदूत छिंन अर न आत्मा; पर कुछ लोग यूं सभी बातुं पर विशवास करदिनि |
\v 9 तब भौत बड़ु घपरोळ ह्वेगे अर नियम शाश्त्र का विद्वान जु व्यवस्था का पालन कन वळुं मा बटी छा उ उठी के यु बोली के झगड़ा कन लगी गेंनी, कि "हम ये आदिम मा क्वे भी बुरै नि पांणा छां, अर क्या पता कै स्वर्गदूत न वे दगड़ी बात भि कैरी हो |”
\v 10 तब भौत घपरोळ ह्वे अर पलटण का सेनापति तैं डैर लगी गे कि कखी उ लोग पौलुस का टुकड़ा टुकड़ा नि कैरी द्योनु | इलै वे न पलटण तैं आज्ञा दींनी कि जै के वेतैं ऊंका बीच बटी जबरदस्ती ले के आवा अर किला भितर लिजावा |
\v 11 वीं रात प्रभु न पौलुस का सांमणी खड़ु ह्वे के बोली, “हिम्मत रख किलैकी तिन मेरी गव्है यरूशलेम मा दींनी उनि त्वे तैं मेरी गव्है रोम मा भि देंण पोड़ेली |”
\v 12 जब सुबेर ह्वे टी यहुदी लोगुं न जाळ रची अर सौं खैनी कि जब तक हम पौलुस तैं जान से नि मारी द्यूला तब तक हम कुछ नि खौला अर न कुछ प्यूला |
\v 13 जौं न या कसम खै उ चालिस से भि जादा लोग छा |
\v 14 ऊं न बड़ा पुरोहित अर दाना सयांणा आदमियु मु ऐ के बोली, “हमारी सौं खैइं च कि जब तक हम पौलुस तैं मारी नि द्यूला तब तक हम कुछ भि नि चखुला |
\v 15 इलै अब तुम अर बड़ी सभा मिलिके पलटण का सेनापति तैं समझावा कि वेतैं तुम मु लौनु, माना कि तुम वेका बारा मा ठिक ठिक जांच-पड़ताळ कन चांदा, हम वेका पौंछण से पैली बाटा मा वेतैं मरूणु कु तयार रौला |
\v 16 पर जब पौलुस का भणजा न ऊंकी ईं जाळ-साजी का बारा मा सूंणि दींनी त वेन किला का भितर पौलुस तैं सब कुछ बतै दींनी |
\v 17 पौलुस न सूबेदारों मदी एक तैं अफ मु बुलै अर बोलि कि, "ये जवान तैं पळटण का सेनापति मु लिजा, यु वे से कुछ बुन चांणु च |"
\v 18 तब सूबेदार न वेतैं पळटण का सेनापति मु लिजै के बोलि, "पौलुस कैदी न मीतैं बुलै अर मी बटी अजुजि कैरी कि ये जवान तैं त्वेमु लौं, किलैकि यु त्वेमु कुछ बुन चांणु च |"
\v 19 पळटण का सेनापति न वेको हाथ पकड़ी अर अलग मु लिजैके वेमु पूछि, "तुम मी से क्या बुन चांणी छै ?"
\v 20 वेन बोलि, "यहूदियों कि इन जाळ-साझी करीं च कि त्वेसे अजुजि करुनु कि पौलुस तैं भोळ बड़ी सभा का बीच मा लै किलैकि हम वेका बारा ठिक ठिक जांच-पड़ताळ कन चांणा छा |
\v 21 पर ऊंकी नि सूंणी, किलैकि ऊंमा बटी चालिस से भि जादा आदिम वेतैं मारणै ताक मा छिंन जौंका कि इन सौं खयां छिंन कि जब तक हम पौलुस तैं जान से नि मारि द्यूला तब तक हम न कुछ भि खौला-प्यूला, अब उ तेरा जवाब कि इंतजारी मा छिंन |"
\v 22 तब पळटण का सेनापति न वे जवान तैं इन समझै के भेजि कि,"कै मु नि बोलि कि तिन मी तैं यु बात बतैनि |"
\v 23 बाद मा वेन द्वी सुबेदार बुलैनि अर बोलि, "द्वी सौ सिपै, सत्तर घोड़ सवार सिपै अर द्वी सौ बरछा वळा सिपैयुं तैं आज रुमुक पोड़ना बाद कैसरिया जांणु कु तयार रखा |
\v 24 अर पौलुस तैं पौंछांणु कु घोड़ा भि तयार रखा ताकि उ फेलिक्स हाकिम मु सुखि शान्ति पौंछि जौ |"
\v 25 फिर वेन इन्दारी छिट्टी भि लेखि:
\v 26 कि "सामर्थी फेलिक्स तैं क्लोदियुस लूसियास को नमस्कार |
\v 27 यहूदियों न यु आदिम पकड़ी के मारण चै, पर जब मी तैं मालुम ह्वेगे कि यु रोमी च तब पळटण का द्वारा छुड़ैके लैयुं |
\v 28 अर इन जांणनु कु कि उ वे पर कै कारण से भगार लगौणा छिंन मि वेतैं ऊंकी बड़ी सभा मा ली ग्यों |
\v 29 तब मी तैं मालुम ह्वेगे कि उ ऊंका नियमशाश्त्र कि बातों का बारा मा वे पर भगार लगौणा छिंन, पर मरे जांण या बंधे जांण लैख वे पर क्वे भि दोष नि छौ |
\v 30 अर अब मी तैं बतैये गे कि उ ये आदिम तैं मरण चांणा छिंन, इलै मिन यु तुरंत त्वेमु भेजि दींनी; अर ये पर भगार लगौण वळुं तैं मिन आदेश दींनी कि उ तेरा सांमणी येको अपराध बतौनु |"
\v 31 इलै सिपैयु न आदेश का अनुसार रातम रात पौलुस तैं अन्तिपात्रिस पौंछै दींनी |
\v 32 अगला दिन सिपै घोड़ सवारों तैं वे दगड़ी छोड़ीके किला मु वापिस ऐ गेंनि |
\v 33 घोड़ सवारों न कैसरिया पौंछिके हाकिमों तैं चिट्ठीदींनी अर पौलुस तैं भि वेका सांमणी खड़ु कैरी दींनी |
\v 34 वेन चिट्ठी पैड़ीके पूछी, "यु कै मुल्क को रांण वळु च ?"
\v 35 अर जब वेतैं पता लगि कि यु किलिकिया को च तब वेन बोलि, "जब त्वे पर भगार लगांण वळा आला तब मि तेरी बात सुंणुलु |" अर वेन पौलुस तैं हेरोदेश का किला भितर रखिके सिपैयुं वेकी चौकीदारी कनौ को आदेश दींनी |
\c 24
\p \v 1 पांच दिन का बाद मुख्य पुरोहित हनन्‍याह कुछ दाना सयांणा लोगुं अर तिरतुल्लुस नौ का एक वकील तैं अफ दगड़ी लेके ऐ; ऊंन हाकिम का सांमणी पौलुस पर भगार लगै |
\v 2 जब पौलुस बुलैये गे तब तिरतुल्लुस वे पर भगार लगैके बुन लगि गे कि, "हे सामर्थी फेलिक्स तेरा द्वारा हमारा मुल्क मा बड़ी शान्ति च अर तेरा प्रबंध से हमारा मुल्क मा कतगै सुधार ह्वे गेंनि |
\v 3 ईं बात तैं हम हरेक जगह धन्यवाद का साथ मणदां |
\v 4 मि त्वेतैं जादा कष्ट नि देंण चांदु मि त्वेसे अजुजि करदूं कि हमारी एक द्वी बात सूंण |
\v 5 किलैकि हमुन देखि कि यु आदिम घपला कन वळु च, अर सैरी दुनिया का सभि यहूदियों तैं भड़काण वळु च, उ नासरियों का कुपंथ को मुखिया च |
\v 6 ये न मन्दिर तैं भि अशुद्ध कन चै पर हमुन यु पकड़ी दींनी | [हम वेको न्याय अपड़ा नियम शाश्त्र का अनुसार कन चांणा छां;
\v 7 पर सेनापति लूसियास न ऐ के वेतैं हमारा हाथ बटी छीनि दींनी,
\v 8 अर ये पर भगार लगांण वळुं तैं तेरा सांमणी औंणौ को आदेश दींनी |] अगर तु खुद ही वेकी जांच-पड़ताळ कैरी त जौं बातों को भगार हम वे पर लगांणा छां त त्वेतैं मालुम ह्वे जालो |"
\v 9 यहूदियों न भि वेकि तरफदारी कैरी के बोलि, "यु बात इन ही छिंन |"
\v 10 जब हाकिम न पौलुस को बुनु कु हाथ न सनकै त वेन जवाब दींनी, "मि जांणुदु छौं कि तु भौत बरसुं बटी इखै प्रजा को न्याय कनि छै, इलै मि ख़ुशी से अपड़ु जवाब देंणु छौं |
\v 11 तु खुद ही सचै को पता लगै सकदि छै कि भक्ति कनु यरूशलेम जयां मी तैं अभि बारह दिन से जादा नि ह्वेनि |
\v 12 अर ऊंन मी तैं प्रार्थना भवन मा पै अर न शहर मा बहस करद या घपला करद पैयुं |
\v 13 अर न त उ ऊं बातों तैं सच साबित कैरी सकदिनि जौं को कि उ तेरा सांमणी मी पर भगार लगांणा छिंन |
\v 14 पर ईं बात तैं मि तेरा सांमणी माणी लेंदु कि जै पन्थ को कुपंथ बुना छिंन वेका अनुसार मि अपड़ा बाप-दादाओं का परमेश्वर कि सेवा कनु छौं, अर जु बात नियम शाश्त्र अर परमेश्वर का रैबारयों कि किताबों मा लेखिं छिंन ऊं सभ्युं को विशवास करदूं |
\v 15 अर परमेश्वर पर आस रखदूं, जैं आस उ खुद भि रखदिनि कि धर्मियों अर अधर्मियों न द्वीयुं न मुर्दों मा बटी ज्यूंदु होंण |
\v 16 इलै मि खुद भि कोशिश कनु छौं कि परमेश्वर अर लोगों कि तरपां बटी मेरु मन सदान निर्दोष रौ |
\v 17 भौत बरसुं का बाद मि अपड़ा लोगुं तैं दान देंणु कु अर प्रार्थना भवन मा भेंट चढ़ौणु कु ऐ छौं |
\v 18 जब ऊंन मीतैं प्रार्थना भवन मा पै वे बगत मिन अपंणा आप तैं शुद्ध कैरेलि छौ | न उख मेरा दगड़ा मा भीड़ छै अर न उख मिन घपला कैरी |
\v 19 हां, आसिया का कुछ यहूदी उख छा, ऊंकु इनि ठिक छौ कि अगर मेरा खिलाफ ऊं मु क्वे बात हो त इख तेरा सांमणी ऐ के मी पर भगार लगांदा |
\v 20 या यखा यु लोग अफी बतौनु कि जब मि बड़ी सभा का सांमणी खड़ु होयुं छौ त यूं न मी पर क्या दोष पै?
\v 21 अगर मेरु क्वे दोष च त बस इथगा ही च कि मिन ऊंका बीच मा खड़ु ह्वेके बोलि छौ, कि तुम मोरयां लोगों का ज्यूंदा होण का बारा मा आज तुमारा सांमणी मेरु न्याय होंणु च |"
\v 22 फेलिक्स ये पन्थ का बारा मा ठिक ढंग से जांणुदु छौ इलै वेन इन बोलिके या बात टाळि दींनी कि, "जब पळटण का सेनापति लूसियास आलो त तुमारी बात को न्याय करुलो |"
\v 23 अर वेन सूबेदार तैं आदेश दींनी कि, "पौलुस कि चौकीदारी करयां पर वेतैं आराम से रख्यां अर वेका दगड़यों तैं वेकि सेवा कन से नि रोक्यां |"
\v 24 कुछ ही दिन का बाद फेलिक्स अपड़ी घरवळि द्रुसिल्‍ला तैं अफ दगड़ी लैके ऐ अर व यहूदी छै, वेन पौलुस तैं बुलैके वे से यीशु मसीह का विशवास का बारा मा सूंणी |
\v 25 पर जब पौलुस न धर्म, आत्मसयंम अर औंण वळा न्याय का बारा मा बात कैरी तब फेलिक्स न डैरिके जवाब दींनी, "अभि त तु जै सकदि छै, पर मौका मिलुलु त मि त्वेतैं फिर बुलौलु |"
\v 26 अर वेतैं पौलुस बटी थोड़ा सा रूप्या मिलणै आस भि छै, इलै उ बार बार बुलैके वे दगड़ी बात कनु रांदु छौ |
\v 27 इनिके द्वी साल बीति गेंनि, यांका बाद पुरखियुस फेस्तुस्स फेलिक्स कि जगह पर ऐ, अर फेलिक्स यहूदियों तैं खुश रखणै कि मनसा से पौलुस तैं जेळ मा ही छोड़ी गे |
\c 25
\p \v 1 वे प्रांत मा पौंछणा का तीन दिन बाद फेस्तुस कैसरिया बटी यरूशलेम चलि गे |
\v 2 वे बगत बड़ा पुरोहित अर यहूदियों का दाना सयांणा लोगुं न पौलुस पर भगार लगै,
\v 3 अर या इच्छा प्रकट कैरी कि उ पौलुस तैं यरूशलेम भिजवै द्यो, उ वेतैं बाटा मा ही मरणै कि ताक मा छा |
\v 4 पर फेस्तुस न जवाब दींनी, "पौलुस कैसरिया कि जेळ मा च अर मी भि भौत जळदी उख जांण वळु छौं |
\v 5 तुम मदी जु ख़ास आदिम छिंन उ मि दगड़ी ऐ सकदिनि अर जु ये आदिम न क्वे गलत काम कैरी हो त तभि वे पर भगार लगायां |"
\v 6 फेस्तुस ऊंका बीच मा आठ दस दिन रांणा का बाद कैसरिया कु गै, वेन अगला ही दिन न्याय आसन पर बैठिके पौलुस तैं लौंणैै कि आज्ञा दींनी |
\v 7 जब पौलुस ऐ त जु यहूदी यरूशलेम बटी ऐ छा उ वेका चौतरफि खड़ा ह्वेके वे पर भौत बुरा बुरा भगार लगैनि जौंको कि उ सबूत भि नि दे सकदा छा |
\v 8 पौलुस न अपड़ा बचाव मा जवाब दींनी कि मिन न ता यहूदियों का नियमों को अर न ता प्रार्थना भवन को अर न रोमि बादसाह को क्वे कसूर कैरी |"
\v 9 तब फेस्तुस न यहूदियों तैं खुश कनै कि मनसा से पौलुस बटी पूछि, "क्या तु चांणी छै कि यरूशलेम जैके यूं बातों को न्याय मेरा सांमणी करे जौ ?"
\v 10 पर पौलुस न जवाब दींनी, "मि बादशाह का न्याय आसन का सांमणी खड़ु होयुं छौं, अर मेरी पेशी को न्याय इख ही होंण चैंणु च जनकि तू भि ठिक ढंग से जांणदि छै कि मिन यहूदियों को क्वे भि अपराध नि कैरी |
\v 11 अर जु अपराधी छौं अर मरयोंण लैख काम करयूं च त मि मृत्यु से नि मुकरदों, पर जु ऊंका द्वारा लगायां भगार मदी एक भि सच नी च, त क्वे भि मीतैं यूंका हाथ मा नि सौंपी सकदु | मि अब बादशाह से अजुजि कनु छौं |"
\v 12 तब फेस्तुस न मंत्रियों कि बड़ी सभा दगड़ी बात कैरीके जवाब दींनी, "तिन बादशाह मु अजुजि कैरी त अब तु बादशाह मु ही जा |"
\v 13 कुछ दिनों का बाद राजा अग्रिप्पा अर बिरनीके फेस्तुस दगड़ी मुलाक़ात कनु कु कैसरिया ऐनि |
\v 14 उ उख भौत दिन तक रैनी वे बगत फेस्तुस न राजा तैं पौलुस कि कथा सुंणै कि एक आदिम च कि जै तैं कैदी बणैके छोड़ी गे |
\v 15 जब मि यरूशलेम मा छौ त यहुदियों का बड़ा पुरोहितों न अर दाना-सयांणा लोगुं न वे पर भगार लगै, अर उ चांणा छा कि वेतैं सजा दिए जौ |
\v 16 पर मिन ऊंतैं जवाब दींनी, "रोमियों कि या रीत च कि जै पर भगार लगाये हो वे आदिम तैं जब तक अफ पर भगार लगांण वळु का सांमणी अफतैं बचौंणौ को मौका न दिए जौ तब तक उ सजा पौंणु कु नि सौंपे जौ |"
\v 17 इलै जब उ इख ऐनि त मिन जरा भि अबेर नि कैरी, पर दुसरा ही दिन न्याय आसन पर बैठिके वे आदिम तैं लौंणौ को आदेश दींनी |
\v 18 जब वेका विरोधी खड़ा ह्वेनि त तब ऊंन इथगा बुरी बातों को भगार नि लगै जतगा कि मि सोचणु छौं |
\v 19 पर वे दगड़ी ऊंको झगड़ा अपड़ा धरम का बारा मा अर यीशु नौ का एक आदिम का बारा मा छौ जु कि मोरि भि गे छौ पर पौलुस बुनु छौ कि उ ज्यूंदु च |
\v 20 अर मि अथक मा पोड़युं छौ कि यूं बातों को पता कनकै लगौलु ? इलै मिन उ पूछि, "क्या तु यरूशलेम जै के उख यूं बातों को न्याय करौंण चांणी छै ?"
\v 21 पर जब पौलुस न अजुजि कैरी कि महाराजाधिराज का ही हाथों न वेको न्याय करे जौ तब मिन आदेश दींनी कि जब तक वेतैं बादशाह मु नि भेजुलु तब तक उ जेळ भितर रखे जौ |
\v 22 तब अग्रिप्पा न फेस्तुस बटी बोलि, "मी भि वे आदिम कि सुणन चांदु | वेन बोलि, "तु भोळ सूंणि लेलि |"
\v 23 हैंका दिन अग्रिप्पा अर बिरनीके बड़ी धूम-धाम से पळटण का सेनापतियों अर शहर का बड़ा लोगों दगड़ी राज दरबार मा पौंछिंन, जब फेस्तुस न आदेश दींनी तब पौलुस लये गे |
\v 24 फेस्तुस न बोलि, "हे महाराज अग्रिप्पा अर सैरा लोगों तुम जु इख हम दगड़ी छां तुम ये आदिम तैं देखणा छां जैका बारा मा सैरा यहुदियों न यरूशलेम मा अर इख भि चिल्लै चिल्लै के मी बटी अजुजि कैरी कि येको ज्यूंदु रांण ठिक नी च |
\v 25 पर मि जांणी ग्यों कि ये न इन कुछ भि नि कैरी जु कि मरे जौ, अर जब ये न खुद ही बादशाह बटी अजुजि कैरी त मिन ये तैं भेजणै कि ठांणी दींनी |
\v 26 पर मिन येका बारा मा ठिक ढंग से क्वे भि बात नि पै जु कि अपड़ा महाराज कु लेखुं, इलै मि ये तैं तुमारा सांमणी अर ख़ास कैरी के हे महाराज अग्रिप्पा तेरा सांमणी लैयुं ज्यांसे ठिक द्गंग से जांच-पड़ताळ कना बाद मी तैं लेखणु कु कुछ मिलि जौ |
\v 27 किलैकि कैदी पर लगयां भगार तैं बगैर जांचिके मीतैं ये तैं भेजण ठिक नि लगुणु |"
\c 26
\p \v 1 राजा अग्रिप्पा न पौलुस मु बोलि, "त्वेतैं अपड़ा बचाव मा बुनै कि पूरि छुट च |" तब पौलुस न हाथ उठै के अपड़ा बचाव मा बोलि:
\v 2 "हे राजा अग्रिप्पा, जतगा बातों को यहुदी लोग मी पर भगार लगांणा छिंन तेरा सांमणी ऊं बातों को जवाब देंण मा मि अफतैं धन्य समझुणु छौं |
\v 3 ख़ास कैरी के इलै कि तु यहुदियों का रीति-रिवाजों तैं अर जौं बातों पर यहुदी लोग बहस करदिनि तु ऊं बातों तैं जंणदी छै | इलै मि अजुजि करदूं कि सबर रखिके मेरी बात सूंण |
\v 4 मेरी चाल-चलण जवानी से अभि तक कन रै अर मिन अपड़ु जीवन शुरू बटी अपड़ी जाति वळुं दगड़ी अर यरूशलेम मा कनकै जंणदिनि |
\v 5 उ मेरा बारा मा भौत पैली बटी जंणदिनि अर जु चौंनु त ईं बात कि गव्है भि दे सकदिनि कि मिन अपड़ा धरम का सबसे पका पन्थ का अनुसार फरीसी बणी के जीवन बसर कैरी |
\v 6 पर अब मेरु न्याय होंणु च, किलैकि मी वीं करार पर आस रखदूं ज्व परमेश्वर न हमारा बाप-दादाओं दगड़ी कैरी छै |
\v 7 ईं करार तैं पूरी होणै आस लगैयां हमारा बारह गोत्र अपड़ा सैरा मन से रात दिन परमेश्वर कि सेवा करदी ऐनि | हे राजा, ईं आस का कारण ही यहुदी लोग मी पर भगार लगांणा छिंन |
\v 8 परमेश्वर मुर्दों तैं ज्यूंदु करदु ईं बात पर तुम तैं विशवास किलै नि होंणु च ?
\v 9 मिन खुद भि सोचि छौ कि नासरत का यीशु का खिलाफ मा मी तैं भौत कुछ कन चैंणु छौ |
\v 10 अर मिन यरूशलेम मा इन कैरी भि च अर बड़ा पुरोहितों बटी अधिकार पै के भौत सैरा भक्त लोगुं तैं जेळ भितर डाळिनि अर जब उ मरे जांणा छा त मी भि वे काम मा शामिल छौ |
\v 11 हरेक प्रार्थना घर मा मि ऊं तैं फटकारिके मजबूर करदु छौ कि यीशु कि बुरै कैरा | इख तक कि गुस्सा मा मि इथगा पागल ह्वेगे छौ कि भैर का शहरों मा जै के भि ऊंतैं दुःख देंदु छौ |
\v 12 "ईं धुन मा जब मि एक बड़ा पुरोहितों बटी अधिकार अर आदेश पै के दमिश्क जना जांणु छौ,
\v 13 त हे राजा बाटा मा दोफरा का बगत पर मिन स्वर्ग बटी सूरज का उज्याळा से भि तेज उज्याळु अपड़ा अर अफ दगड़ी जांण वळुं का चौतरफि चमकद देखि |
\v 14 हम सब भुयां पोड़ि ग्यां त मिन इब्रानी भाषा मा एक आवाज तैं इन बुळद सूंणी कि, शाउल हे शाउल तु मी तैं दुःख किलै देंणी छै ? कील कि नोक पर लात मरण त्वेकु सौंगु नी च |"
\v 15 मिन बोलि, "हे प्रभु, तु कु छै ? प्रभु न बोलि मि यीशु छौं जै तैं तु दुःख देंणी छै |
\v 16 पर उठ, अपंणा खुट्टों पर खड़ु ह्वे जा | मिन त्वेतैं दर्शन इलै दींनी कि त्वेतैं अपड़ु सेवक बणौं अर मेरी जु बात तिन देखि छिंन अर जौं बातों तैं मि दिखौलु तु ऊं बातों को गवाह बणी |
\v 17 मि त्वेतैं यहुदी लोगों अर गैर यहुदियों मु भेजुणु छौं अर ऊं बटी त्वेतैं मि छुड़ौलु |
\v 18 मि त्वेतैं ऊं लोगुं मु इलै भेजुणु छौं कि तु ऊंका आंखा खोलि ताकि उ अंधेरा बटी उज्याळा जनै अर शैतान का वश बटी परमेश्वर का नजदीक औनु अर मी पर विशवास कन से उ पापों कि माफी पौनु अर पवित्र करयां लोगुं दगड़ी जगह पौनु |"
\v 19 "इलै हे राजा अग्रिप्पा, मिन वे स्वर्गीय दर्शन को बुल्युं नि टाळि |
\v 20 अर पैली दमिश्क का अर फिर यरूशलेम का रांण वळुं अर तब यहुदियों का सैरा मुल्क मा अर गैर यहुदियों तैं समझाणु रैयुं कि मन फिरावा अर परमेश्वर मु ऐ के मन फिरौण का लैख काम कैरा |
\v 21 यूं बातुं कि वझै से ही प्रार्थना भवन मा मी तैं पकड़वै अर मीतैं मरणै कोशिश कैरी |
\v 22 पर परमेश्वर कि किरपा से मि आज का दिन तक ज्यूंदु छौं अर छुटा बड़ा सभ्युं का सांमणी गव्है देंणु छौं | परमेश्वर का रैबारयों न अर मूसा न जौं जौं होंण वळि बातुं का बारा मा बतै ऊं बातुं का अलावा मि कुछ नि बोळदु |
\v 23 मि सिर्फ इन ही बुळदु कि मसीह तैं दुःख उठांण पोड़लु अर वी सबसे पैली मुर्दों मा बटी ज्यूंदु ह्वेके हमारा लोगुं तैं अर गैरजाति का लोगुं तैं उज्याळा सुसमाचार सुंणालो |"
\v 24 जब उ ईं रीति से जवाब देंणु छौ तब फेस्तुस न चिल्लै के बोलि, "पौलुस क्या तु पागल छै जादा विधा न तु पागल कैरेलि |"
\v 25 पौलुस न बोलि, "महाप्रतापी फेस्तुस मि पागल नि छौं बल्कि सचै अर समझदारी कि कनु छौं |
\v 26 राजा भि यूं बातों तैं जांणदु छौ इलै मि वेका सांमणी निडर ह्वेके बुनु छौं | अर मीतैं विशवास च कि यूं बातुं से क्वे भि बात राजा से छिंपी नि छिंन किलैकि यु बात चुपचाप से नि ह्वेनि |
\v 27 हे राजा अग्रिप्पा, क्या तु परमेश्वर का रैबारयों कि बात पर विशवास करदी छै ? हां मि जांणदु छौं , कि तु विशवास करदी छै |"
\v 28 तब अग्रिप्पा न पौलुस मु बोलि, "क्या तु मी तैं थोड़ा सि बगत मा मसीह बनौंण चांणी छै ?"
\v 29 पौलुस न बोलि, "परमेश्वर से मेरी या प्रार्थना च कि क्या थोड़ा मा या भौत मा सिर्फ तु ही न बल्कि जतगा भि लोग मेरी बात सुंणना छिंन उ सभि सिवाय यूं सांगळुं का मी जन ह्वे जौनु |"
\v 30 तब राजा अग्रिप्पा अर फेस्तुस अर बिरनीके अर ऊं दगड़ी बैठण वळा लोग सभि खड़ा ह्वे गेंनि,
\v 31 अर अलग जै के आपस मा बुन लगि गेंनि, "यु आदिम इन त कुछ नि कनु च जु कि मृत्यु कि सजा का लैख या फिर बंधण लैख हो |"
\v 32 अग्रिप्पा न फेस्तुस कु बोलि, "जु यु आदिम बादशाह से अरज नि करदु त छुटी सकदु छौ |
\c 27
\p \v 1 जब इन तय ह्वेगे कि हम जहाज मा इटली जौला त तब ऊंन पौलुस अर कथगै और कैदियों तैं भि बादशाह कि पळटण का यूलियुस नौं का एक सूबेदार का हाथ माँ सौंपी दींनी |
\v 2 हम अद्रमुत्तियुम का एक जहाज पर बैठि ग्यांं, उ आसिया का छाला ही छाला जांण वळु छौ, थिस्सलूनीके बटी ऐयुं मकिदुनिया प्रदेश को अरिस्‍तर्खुस हमारा दगड़ा मा छौ |
\v 3 अगला दिन हम सीदोन मा उतरी ग्यां अर यूलियुस न पौलुस पर किरपा कैरी के उ यहुदियों दगड़ी जांण दींनी ज्यांसे वेकी खाणी-पेंणी ह्वे सैकु |
\v 4 उख बटी समुद्र मा जहाज चलै के उल्टा बन्थौ होंण का वझै से हम साइप्रस का छाला ही छाला ह्वेके ग्यां |
\v 5 अर किलिकिया अर पम्फुलिया का नजदीक समुद्र का छाला बटी ह्वेके हम लुकिया का मूरा बंदरगाह मा पौंछयां |
\v 6 उख सूबेदार तैं इटली जांण वळु सिकंदरिया को जहाज मिलि अर वेन हम तैं वे जहाज मा बैठै दींनी |
\v 7 अर जब हम भौत दिन जहाज तैं धीरे धीरे चलै के बड़ी मुश्किल माँ ह्वेके कनिदुस का सांमणी पौंछयां, त बन्थों न हमतैं अगनै नि जांण दींनी, इलै हम सलमोने बटी ह्वेके कि आड़ मा चलि ग्यां |
\v 8 अर वेका छाला ही छाला जहाज चलैके बड़ी मुश्किल से हम ;शुभ लंगरबारी ' नौं कि एक जगह मा पौंछयां, जख बटी लसया शहर नजदीक ही छौ |
\v 9 जब काफी बगत बीती गे अर उपवास को दिन भि पूरु ह्वेगे छौ अर साल का यूं दिनों मा समुद्री सफर कन मुश्किल ह्वेगे छौ तब पौलुस न ऊंतैं सलाह दींनी :
\v 10 "भयों, मि देखणु छौं कि ईं यात्रा मा न सिर्फ माल अर जहाज को नुकसान च बल्कि हमारु जीवन भि खतरा मा पड़ी सकदु च |"
\v 11 पर सूबेदार न पौलुस कि बात से जादा जहाज चलौंण वळा कि जहाज का मालिक कि बात पर ध्यान दींनी |
\v 12 किलैकि उ बंदरगाह जडो कटुणु कु ठिक नि छौ, इलै जादातर लोगुं न सलाह कैरी कि उख बटी जहाज तैं अगनै चलैके कनकै भि ह्वे सैकु त फीनिक्स पौंछेके जाडू कटे जौ | फीनिक्स क्रीत को एक बंदरगाह च जु कि दक्षिण पश्चिम अर उतर पश्चिम जना च |
\v 13 जब दक्षिण बटी जरा जरा बन्थों औंण लगि गे त तब ऊंन सोचि कि हमारु काम पूरो ह्वे जालो, तब ऊंन जहाज चलै अर क्रीत का छाला ही छाला जांण लगि गेंनि |
\v 14 थोड़ी देर मा वे टापू बटी उत्तर पूर्वी बन्थों को एक बड़ु भरी तूफान ऐ |
\v 15 अर जब जहाज वे तूफान मा फंसी गे त तब उ तूफान का सांमणी टिकी नि सैकि, इलै हमुन जहाज तैं बन्थों का रुख मा जांण दींनी |
\v 16 तब क्लौदा नौं का एक टापू कि आड़ मा बगदी बगदी हमुन बड़ी मुश्किल से जहाज पर बचाव कि किश्ती वश मा कैरी |
\v 17 फिर बचाव कि किश्ती उठै अर मूड़ी बटी मथि तक जहाज तैं जूड़ो न बाँधी अर सुरतिस का टापू कि रेत मा फंसणै कि डैरयुंपाल निकाळिके बगदी चलि ग्यां |
\v 18 अर जब तोफान हमुन भौत धक्का खैनि त दूसरा दिन उ जहाज पर को समान फेकण लगि गेंनि |
\v 19 अर तिसरा दिन ऊंन अपड़ा हाथों न जहाज चलौंण मा काम औंण वळु समान भि फेंकि दींनी |
\v 20 भौत दिन तक सूरज अर गैंणा नि दिखेनि अर भौत जादा तोफान औंणु रै त आखिर मा हमारा बचणै कि आस भि नि रै गे छै |
\v 21 जब ऊंन भौत दिन तक खांणु नि खै छौ तब पौलुस न ऊंका बीच मा खड़ु ह्वेके बोलि, "हे भयों, तुम तैं मेरी बात मणन चैंणी छै अर क्रीत बटी जहाज नि चलौंण चैंणु छौ, तब न या बिपदा औंदि अर न इथगा नुकसान होंदु |
\v 22 अब मि तुम तैं सलाह देंण चांणु छौं कि हिकमत रखा, किलैकि तुम मु बटी क्वी भि नि मोरुलु सिर्फ जहाज को ही नाश होलु |
\v 23 किलैकि जै परमेश्वर को मि सेवक छौं अर जैकि मि सेवा कनु छौं, वेको स्वर्गदूत आज रात मी मु ऐ |
\v 24 अर बोलि, "पौलुस डेर न ! त्वेतैं बादशाह का सांमणी खड़ु होंण जरूरी च | अर जतगा भि लोग त्वे दगड़ी यात्रा कना छिंन ऊंका जीवन परमेश्वर न तेरा सुपर्द करयां छिंन |
\v 25 इलै हे भला आदमियों, हिम्मत रखा, किलैकि मि परमेश्वर पर विशवास करदु छौं अर जु मी से बुले गे तनि होलु |
\v 26 हम कै टापु पर पौंछि जौला |"
\v 27 जब चौदहवीं रात ह्वे अर हम अद्रिया का समुद्र मा भटकणा छा त अधा रात का करीब जहाज चलौंण वळुं तैं इन लगि कि हम कै मुल्क का नजदीक छां |
\v 28 जब पाणी कि गहराई नापि त ऊंन एक सौ बीस फुट गहरू पै, जरा अगनै जै के ऊंन फिर गहराई नापि अर तब नब्बे फुट पै |
\v 29 तब ऊबड़-खाबड़ वळी जगह पर पोड़नै डैरयुं ऊंन जहाज का पिछला वळा हिस्सा मा चार लंगर डळिनि अर सुबर होंणै कि इंतेजारी कना रैनि |
\v 30 पर जहाज चलौं वळा जहाज पर बटी भगण चांणा छा अर ऊंन जहाज का अगला हिस्सा मा लंगर डळणा बहाना से बचाव कि किश्ती समुद्र मा उतारि दींनी,
\v 31 तब पौलुस न सूबेदार अर सिपैयुं कु बोलि, "अगर यु लोग जहाज मा नि राला त तुम नि बचि सकद्यां |
\v 32 तब सिपैयुं न बचाव कि किश्ती को जूड़ो काटी दींनी अर किश्ती पांणी मा फेंकी दींनी |
\v 33 जब सुबेर होंण वळी छै तब पौलुस न सभ्युं तैं खांणु खांण कि सलाह दींनी, अर बोलि, "आज चौदह दिन ह्वे गेंनि अर तुम फिकर का कारण भुखी रयां अर तुमुन कुछ नि खै |
\v 34 इलै मि तुम बटी अजुजि कनु छौं कि तुम कुछ खै ल्या ताकि तुम बचि सैक्यां: किलैकि तुमारा मुंड को एक बाळ भि नि उपड़ोलु |"
\v 35 अर इन बोलिके वेन रोट्टी लीनि अर सभ्युं का सांमणी परमेश्वर को धन्यवाद कैरी अर रोट्टी तोड़ीके खांण लगि गेंनि |
\v 36 इनकै ऊं सभ्युं पर हिम्मत ऐ गे अर तब ऊंन भि खै |
\v 37 हम सब कुल मिलैके जहाज पर द्वी सौ छियत्तर आदिम छा |
\v 38 जब ऊंन पेट भोरिके खै दींनी त सब ग्यूं समुद्र मा ढोळिके जहाज तैं हळकु कैरी दींनी |
\v 39 अर जब सुबेर ह्वे त तब उ वीं जगह तैं नि पछ्यांणि सकिनि पर ऊंतैं एक खाड़ी दिखे जैको तट चौरस छौ अर ऊंन तय कैरी कि जु ह्वे सैकु त जहाज तैं ये ही छाला खड़ु कैरी देंदां |
\v 40 ऊंन लंगर काटी दींनी अर उ समुद्र मा डाळि दींनी अर वे ही बगत पतवारों का बंधन खोलि दींनी, तब बन्थौं का सांमणी अगनै को पाल चढ़ैके छाला जनै चलण लगि गेंनि |
\v 41 पर जहाज द्वी समोद्रों का संगम पर बीच मा बळा मा फंसि गे, इलै ऊंन जहाज खड़ु कैरी दींनी, जहाज को अगनै वळु हिस्सा धक्का खै के फंसि गे अर हिलि भि नि सैकि, पर पिछनै को हिस्सा पांणी कि बौछारयुं न टुटण लगि गे |
\v 42 तब सिपैयुं न कैदियों तैं मरणै मनसा कैरी कि क्वे भि तैरिके भागि नि जौ |
\v 43 पर सुबेदार न पौलुस तैं बचाणै कि मनसा से ऊंतैं इन कन से रोकि अर आदेश दींनी कि जु तैरी सकदिनि उ फाळ मारिके पैली पल्या छाला पर चलि जौंनु |
\v 44 अर बकि क्वी पटेलुं पर अर जाहज कि और चीजों कि मदद से चलि जौंनु, अर इनकै हम सभि बचिके छाला पर पौंछि ग्यां |
\c 28
\p \v 1 जब हम बचि ग्यां तब हमतैं मालुम ह्वेगे कि ये टापु को नौं माल्टा च |
\v 2 उखा लोगुं न हम पर बड़ी किरपा कैरी, बरखा लगीं छै अर जडो लगुणु छौ इलै ऊंन आग जगैके हमारु स्वागत कैरी |
\v 3 जब पौलुस न लखड़ा कट्ठा कैरी के आग मा रखिनि तब ह़ाळ लगण से एक गुरौ निकळि अर उ पौलस का हाथ पर लिपटी गे |
\v 4 जब उखा लोगुं न वेका हाथ पर गुरौ लिपट्यूं देखि त ऊंन एक हैंका बटी बोलि, "जरूर यु आदिम खूनि च हलांकि यु समुद्र बटी बचिके ऐ गे पर न्याय देबता से नि बचि सकुदु |
\v 5 पर पौलुस न उ गुरौ आग मा फेंकि दींनी अर वेतैं कुछ भि नुक्सान नि ह्वे |
\v 6 पर लोगुं न सोचि कि उ उसै जालो या झट पोड़िके मोरि जालो, पर काफी अबेर तक इन्तेजार कना बाद भि जब ऊंन देखि कि वेतैं कुछ नि ह्वे त ऊंन अपड़ु विचार बदलिके बोलि, "जरूर यु क्वी देबता च |"
\v 7 वीं जगह का नजदीक वे टापु का नजदीक पुबलियुस कि जमीन छै; वेन अपड़ा घर लिजैके तीन दिन तक हमारी खूब इज्जत खातिर कैरी |
\v 8 अब इन ह्वे कि पुबलियुस को बुब्बा जौर न अर करासी न बिमार पोड़युं छौ | पौलुस न भितर जैके प्रार्थना कैरी अर वे मथि अपड़ु हाथ रखिके उ खूब कैरी दींनी |
\v 9 जब लोगुं तैं या बात मालुम ह्वे त वे टापु का हौर सब बिमार लोग भि ऐनि अर उ सभि खूब करे गेंनि |
\v 10 ऊं न हमारी खूब इज्जत खातिर कैरी, अर जब हम उख बटी जहाज मा बैठि ग्यां त जु कुछ हमतैं चयेंणु छौ उ ऊंन जहाज मा रखि दींनी |
\v 11 तीन मेहना का बाद हम सिकंदरिया का एक जहाज मा चलि ग्यां जु वे टापु मा सैरा ह्यूंद बटी छौ, वे जहाज पर दियुसन्कूरी देबता को चिन्ह छौ |
\v 12 अर सुरकूसा मा जहाज तैं छाला पर लगैके हम उख तीन दिन तक रैयां |
\v 13 उख बटी छाला ही छाला ह्वेके हम रेगियुम मा ऐयां अर एक दिन बाद दक्षिण बटी बन्थों ऐ तब दुसरा दिन हम पुतियुली मा ऐ ग्यां |
\v 14 उख हमतैं मसीह भै मिलिनि अर ऊंन हमतैं निमत्रण दींनी कि सात दिन तक हमारा इख रावा, अर इनिके हम रोम चलि ग्यां |
\v 15 तब रोम का मसीह भै हमारा औंणै कि खबर सूंणी के अप्पियुस का चौक तक अर तीन धर्मशालाओं वळी जगह तक हमतैं मिलुणु कु ऐनि, ऊंतैं देखिके पौलुस न परमेश्वर तैं धन्यवाद दींनी अर हिम्मत बांधी |
\v 16 जब हम रोम मा ऐ ग्यां तब पौलुस तैं इखुलि रांणो को आदेश दिये गे अर एक सिपै वेकि देखभाळ कनु कु रखे गे |
\v 17 तीन दिन का बाद पौलुस न यहुदियों का बड़ा सम्मानित लोग कट्ठा करिनि, अर जब उ कट्ठा ह्वेनि तब पौलुस न ऊंकु बोलि, "मेरा भयों मिन अपंणा लोगुं या पुरखों की रीति-रिवाजों का खिलाफ कुछ नि कैरी, फिर भि यरूशलेम बटी कैदी बणैके मि रोमियों का हाथुं मा सौंपे ग्यों |
\v 18 रोमि हाकिमों न मि परख्यूं अर मीतैं छोडण चै किलैकि मरयोंण लैख मी पर क्वी दोष नि छौ |
\v 19 अर जब यहुदियों न ईं बात को विरोध कैरी तब मीतैं बटी अरज कन पोड़ि, इलै न कि मि अपड़ा लोगुं पर क्वी भगार लगौं |
\v 20 ये कारण ही मिन तुम बुलैयां कि तुम दगड़ी मुलाकात कैरु अर तुम दगड़ी बातचित कैरी सैकु, किलैकि इस्राएल आस का कारण मि यूं सांगळुं न बंध्यु छौं |"
\v 21 ऊं न वेकु बोलि, "न हमुन तेरा बारा मा यहुदियों बटी चिटठी पैनि अर न भयों न ऐ के तेरा बारा मा कुछ बतै अर न कुछ बुरु बोली |
\v 22 पर हम तेरु विचार सुणन चांणा छां, किलैकि हम जंणदा छां कि हरेक जगह ये पन्थ का खिलाफ लोग बात कना छिंन |"
\v 23 अर तब ऊंन ऐ के वेतैं मिलुणु कु एक दिन तय कैरी अर भौत सैरा लोग वेमु ऐनि जख कि उ रांदु छौ, पौलुस सुबेर बटी शाम बगत तक परमेश्वर का राज कि गव्है देंणु अर मूसा का नियमशाश्त्र अर परमेश्वर का रैबारयों कि किताबियों मा बटी यीशु का बारा मा समझांणु रै |
\v 24 तब कथगि लोगुं न पौलुस कि माणी दींनी पर कुछ लोगुं न विशवास नि कैरी |
\v 25 जख उ आपस मा एक मत नि ह्वेनि अर विदा होंण लगि गेंनि तब पौलुस न ऊं मु यु बोलि, कि "पवित्आत्मा न परमेश्वर का रैबारया यशायाह का द्वारा तुमारा बाप-दादाओं बटी ठिक ही बोली:
\v 26 कि, "तु जै के यूं लोगुं बटी बोलि दे कि, "सुणनु कु त सूंणी ल्या पर नि समझिल्या; देखुणु कु त देखिल्या पर नि जंणिल्या |
\v 27 किलैकि यूं लोगुं का मन निठुर ह्वे गेंनि अर यूंका कन्दूड़ बुझे गेंनि; यूं न अपड़ा आंखा बूझिनि; कखि इन नि हो कि उ आंखों न देखुनु अर कन्दूड़ो न सुणनु मन मा समझि जौंनु अर अपड़ा मन फिरौनु अर मि ऊंतैं खूब कैरी द्यों |"
\v 28 इलै तुम भि जांणी जैल्या कि परमेश्वर को उद्धार को यु समाचार गैरजाति का लोगुं मु भिजे गे अर उ सुणला |"
\v 29 जब वेन इन बोलि त यहुदी आपस मा बहस करदी करदी उख बटी चलि गेंनि |
\v 30 पौलुस पूरा द्वी साल तक अपड़ा किराया का घर मा रै अर जु वेमा औंदा छा उ ऊं सभ्युं को स्वागत करदु छौ |
\v 31 अर उ बगैर कैं रुकावट का निडर ह्वेके परमेश्वर का राज को प्रचार करदु छौ अर प्रभु यीशु मसीह का बारा मा शिक्षा देंदु छौ |
