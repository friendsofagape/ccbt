\id LUK
\ide UTF-8
\rem Copyright information: Creative Commons Attribution- ShareAlike 4.0 License
\h लूका
\toc1 लूका
\toc2 लूका
\mt1 Luke
\mt1 लूका
\c 1
\p
\v 1 भौतु न ऊं बातुं मा जु हमारा बीच मा घटि छै,इतिहास लिखण मा हथ लगै,
\v 2 जनकि ऊंन जु पैलि बटी यूं बातुं का देखण वळा अर वचन का सेवक छा, हम मा पौंछेंनि |
\v 3 इलै हे श्रीमान थियुफिलुस मीतैं भि उचित पता चैलि कि ऊं सब बातुं को पूरो हाल शुरू बटी ठिक ठिक जांचि पड़ताळिके ऊंतैं त्वेकु क्रमानुसार लेखि देय्यों |
\v 4 किलैकि तु यु जांणि जै, कि यु बात जौंकि तिन शिक्षा पै उ कन अटूट छिन |
\v 5 यहूदियों का राजा हेरोदेस का दिनु मा अबिय्याह का दल मा जकरयाह नौ को एक याजक छौ, अर वेकी जनान हारुन का वंश की छै जैंकु नौ इलिशिबा छौ |
\v 6 अर उ द्वी परमेश्वर का समंणि धर्मि छा, अर प्रभु कि सभि आज्ञा अर विध्युं पर निर्दोष चळादा छा | अर ऊंकि क्वी सन्तान निछै,
\v 7 किलैकि इलिशिबा बांझ छै, अर उ द्वी दांना छा |
\v 8 जब उ अपंणा दल कि पारि मा परमेश्वर का संमणि याजक कु काम करुदु छौ |
\v 9 त याजकों कि रीति का अनुसार वेका नौं पर चिट्ठी निकळि, कि प्रार्थना भवन मा जै के धूप जलौ |
\v 10 अर धूप जलौंणा का बगत लोगुं कि सैरी मंडलि भैर प्राथना कंनि छै |
\v 11 वे बगत जकरयाह तैं परमेश्वर को एक स्वर्गदूत धूप की वेदी की दैंणी तरपां खड़ो होयुं दिखे |
\v 12 जकरयाह वे देखि के घबरै गे अर वे तैं बिंजा डैर लगि गे छै |
\v 13 पर स्वर्गदूत न वेकु बोलि, "हे जकरयाह डैर ना, किलैकि तेरी प्रार्थना सुणे गे अर तेरी जनान इलिशिबा एक नौंना तैं जन्म देली अर तु वेको नौं यूहन्ना रखी |
\v 14 अर त्वेतैं आनन्द अर हर्ष होलु: अर भौत लोग वेका जन्म से खुश होला |
\v 15 किलैकि उ प्रभु का संमणि महान होलु, अर उ अंगूरु को रस कभि नि पेलो, अर अपंणि माँ का गर्भ बटी पवित्र आतमा से भरे जालो |
\v 16 अर इस्राएलियुं मा बटी भौतुं तैं ऊंका प्रभु परमेश्वर की तरपां फेरुलो |
\v 17 उ एलिय्याह कि आत्मा अर सामर्थ मा ह्वेके वेका अगनैं-अगनैं हिटुलु, कि ब्वे-बाबु का मन तैं नौना बांळो कि तरपां फेरुलु, अर आज्ञा नि मनं वळुं तैं धर्मियुं कि समझ पर लौ, अर प्रभु कु एक लैखबर {योग्य} प्रजा तयार कैरु |
\v 18 जकरयाह न स्वर्गदूत बटी पूछि, यु मि कनकै जांणु ? किलैकि मि त दांनु छौं; अर मेरि घर वळि भि दांनि ह्वेगे |
\v 19 स्वर्गदूत न वेतैं जवाब दीनि कि मि जिब्राईल छौं, जु परमेश्वर का संमणि खड़ु रदुं अर मि त्वेमु बात कनुकु अर त्वेतैं या खुशखबरि सुंणौणु कु भेज्युं छौं |
\v 20 अर देख जै दिन तक यु बात पूरी नि ह्वे जौंनु वे दिन तक तु गूंगु रैलि, अर बचै नि सकलि, इलैकि तिन मेरि बातुं पर विशवास नि कैरी जु अपंणा बगत पर पूरि ह्वेलि |
\v 21 अर लोग जकरयाह तैं जुगाळां रैंनि अर भैंचच्का मा पड़ि गेंनि कि वेतैं प्रार्थना भवन इथगा बगत किलै लगी ?
\v 22 जब उ भैर ऐ, त ऊं दगड़ि बचै नि सैकि; अर उ जांणि गेंनि कि वेन प्रार्थना भवन मा क्वी दर्शन पै, अर उ ऊंतैं संनकौंणु रै, अर गूंगो ह्वेगे |
\v 23 जब वेका सेवा का दिन पूरा ह्वेनि तब उ अपंणा घर चलिगे |
\v 24 यूं बातुं का बाद वेकी घर वळि इलीशिबा गर्भवति ह्वे, अर पांच मैंना तक अफतैं यु बोलिके छिपैके रखि
\v 25 कि प्रभु न लोगुं मा मेरु अपमान दूर कनु कु यूं दिनु मा दया दृष्टि कैरिके मी कु इन कैरि |
\v 26 छठ्वां मैंना मा परमेश्वर की तरपां बटी जिब्राएल स्वर्गदूत, गलील का नासरत नगर मा,
\v 27 एक कुवांरी नौंनि मा भिजे गे जैंकि मागंण दाउद का कुटम्ब का यूसुफ नौं का मनखि दगड़ी ह्वेइं छै :अर वीं कुवांरी नौंनि को नौं मरियम छौ |
\v 28 स्वर्गदूत न वीं मु भितर ऐ के बोलि; आनंद अर जै तेरि ह्वेलि त्वे पर परमेश्वर कि किरपा ह्वेइं च, प्रभु तेरा दगड़ी चा |
\v 29 व वेका वचनों से भौत घबरै गे, अर सोचण लगि गे, कि यु कैं किस्मों नमस्कार चा ?
\v 30 स्वर्गदूत न वीं मु बोलि, हे मरियम डैर ना किलैकि परमेश्वर की किरपा त्वे पर ह्वेइं च |
\v 31 अर देख तु गर्भवती ह्वेलि, अर त्वे बटी एक नौंनु पैदा होलु अर तु वेको नौं यीशु रखि |
\v 32 उ महान होलु; अर वे कु परमेश्वर कु नौंनु बुले जालु; अर प्रभु परमेश्वर वेका बुब्बा दाउद को सिहासन वेतैं द्यालु |
\v 33 अर उ याकुब का कुटुम पर सदानि राज करुलु; अर वेका राज को अंत नि होलु |
\v 34 मरियम न स्वरगदूत मा बोलि, इन कनकै होलु ? मि ता कै मनिखि तैं जंणुदु भि नि छौं |
\v 35 स्वरगदूत न वीं तै जवाब दीनी; कि पवित्र आत्मा त्वे पर उतरलि, अर परमपिता कि शक्ति त्वे पर छाया करिलि इलैकि उ पवित्र जु पैदा होण वळु च, परमेश्वर कु नौनु जंणेलु |
\v 36 अर देख तेरा कुटुमैं इलीशिबा को भि बुढेन दौं नौनु होंण वळु च, यु वींकु छठ्वुं मैंना च ज्वकि बांझ जंणेदि छै |
\v 37 किलैकि जु वचन परमेश्वर की तरपां बटी होंदु उ बगैर असर नि होंदु |
\v 38 मरियम न बोलि, देख मि प्रभु कि दासी छौं, मी कु तेरा वचन का अनुसार हो: तब स्वर्गदूत वींका संमणि बटी चलि गे |
\v 39 ऊं दिनु मा मरियम उठि के तुरंत ही पहाड़ि देश मा यहूदा का एक नगर मा चलिगे |
\v 40 अर जकरयाह का घर मा जै के इलीशिबा तैं नमस्कार कैरी |
\v 41 जनि इलीशिबा न मरियम कु नमस्कार सूंणि, तनि बच्चा वींका पेट मा उछळि अर इलीशिबा पवित्र आत्मा से भरि गे |
\v 42 अर वीं न बड़ि जोर से चिलैके बोलि, कि तु जनानु मा धन्य छै, अर तेरा गर्भ को फल धन्य च |
\v 43 अर या दया मी पर कख बटी ह्वे कि मेरा प्रभु कि माँ मी मु ऐ ?
\v 44 अर देख जनि तेरु नमस्कार कु शब्द मेरा कंदूड़ों मा पोड़ि तंनि बच्चा मेरा पेट मा ख़ुशी से उछळि |
\v 45 धन्य छिंनि उ जौं न विशवास कैरी कि जु बात प्रभु कि तरपां बटी वीं मु बुले गैंनि, उ पूरी ह्वेलि |
\v 46 तब मरियम न बोलि, मेरु प्राण प्रभु कि बड़ै कंनु च |
\v 47 अर मेरी आत्मा मेरा उद्धार कन वळा परमेश्वर से खुश ह्वेइं च |
\v 48 किलैकि वेन अपंणि दासि कि दीनता पर आंखा लगैनि, इलै देखा अब बटी सब जुग जुग का लोग मी तैं धन्य बुलला |
\v 49 किलैकि वे शक्तिमान प्रभु न मी कु बड़ा-बड़ा काम करिंनि, अर वेकु नौं पवित्र च |
\v 50 जु लोग वे से डरदिनि ऊं पर वेकी दया सदानि कु बंणी रांदी |
\v 51 वेन अपड़ा हाथ का काम दिखैनि, अर जु अफतैं बड़ु समझदा छा ऊंतैं छितरां-बितरां कैरी दींनी |
\v 52 वेन बलवानों तैं सिंहासन बटी हटै, अर दींनों तैं ऊंचो कैरी |
\v 53 वेन भूखों तैं भलि चीजों से तृप्त कैरी, अर धनवानों तैं खाली हाथ निकाळी दींनी |
\v 54 वेन अपड़ा सेवक इस्राएल तैं सम्भाळी कि अपणि वीं दया तैं याद कैरु,
\v 55 ज्वा इब्राहिम अर वेका वंश पर सदानि रालि, जन कि वेन हमारा पुरखों मु बोलि छौ |
\v 56 मरियम लगभग तीन मैंना वीं दगड़ि रैके अपंणा घर वापिस चलिगे |
\v 57 तब इलीशिबा को प्रसव कु बगत पूरु ह्वेगे अर वीं न नौंना तैं जन्म दींनि |
\v 58 वींका पड़ोसियुं न अर कुटुम्बियु न यु सूंणि के कि प्रभु न वीं पर बड़ि दया कैरी, वीं दगड़ी ख़ुशि मणै |
\v 59 अर इन ह्वेकि आठवां दिन उ वे नौंना को खतना कनु कु ऐंनि अर वेकु नौं वेका बुब्बा का नौ पर जकरयाह रखंण लगि गेंनि |
\v 60 अर वेकी माँ न जवाब दीनि कि ना; बल्कि वेकु नौं यूहना रखे जौ |
\v 61 अर ऊं न वींमा बोलि, तेरा कुटुम्ब मा कैकु यु नौं नी च |
\v 62 अर ऊं न वींमा बोलि, तेरा कुटुम्ब मा कैकु यु नौं नी च |
\v 63 कि तु वेको नौं क्या रखण चांदि ? अर वेन लिखणु कु एक तख्ती मांगि अर लिखि दीनि कि वेकु नौं यूहन्ना च: अर सभ्युंनि अचम्भा कैरि |
\v 64 तब वेको गिच्चो अर जीभ एकदम खुलिगे, अर उ बुंन लगि गे अर परमेश्वर को धन्यवाद देंण लगि गे |
\v 65 अर वेका आस-पास का सब रांण वळा डैरी गेंनि, अर ऊं सभि बातुं कि चर्चा यहुदिया का सैरा पहाड़ि देशु मा फैलि गे |
\v 66 अर सब सुणन वळुं न अपंणा अपंणा मनु मा विचार कैरि के बोलि, यु नौनों कन होलु किलैकि प्रभु को हाथ वे पर छौ |
\v 67 अर वेको बुब्बा जकरयाह पवित्र आत्मा से भरिगे अर भविष्यवाणि कन लगि गे |
\v 68 कि इस्राएल को प्रभु परमेश्वर धन्य हो, कि वेन अपड़ा लोगुं पर दृष्टि कैरी अर ऊंकों छुठकारो कैरी |
\v 69 अर अपंणा सेवक दाऊद का घराना मा हमुकु उद्धार को एक सिंग निकाळि |
\v 70 जन वेन अपड़ा पवित्र रैबारयों का द्वारा बोलि छौ जु कि संसार का शुरू बटी ऐ छा |
\v 71 जनकि हमारा दुश्मनु बटी अर हमारा सब बैरियुं का हाथ बटे हमारु उद्धार कैरी |
\v 72 कि हमारा बाप–दांदु पर दया कैरिके अपंणि करार तैं याद कैरु |
\v 73 अर वीं सौं तैं ज्वा वेन हमारा बुब्बा इब्राहिम बटी खै छै |
\v 74 कि उ हम दगड़ी इन करुलु, कि हम अपंणा बैरियुं का हथ बटी छुटिके, |
\v 75 कि वेका संमणि पवित्र ह्वेके अर धर्मि ह्वेके अर जीवन भर निडर रै के वेकी सेवा करदि रांवां |
\v 76 अर तु हे नौंना परमप्रधान परमेश्वर कु रैबारया जंणेलि, किलैकि तु प्रभु को बाटु तयार कनु कु वेका अगनैं-अगनैं हिटिलि,
\v 77 कि वेका लोगुं तैं उद्धार को ज्ञान दे, जु ऊंका पापों कि क्षमा से मिळदु |
\v 78 यु हमारा परमेश्वर कि वीं बड़ि दया से होलु जैका कारण हम पर मथि बटी सुबेर को उज्यळो चमकुलो
\v 79 कि अंधेरा अर मौत का छैल मा बैठण वळुं तैं उज्यळो द्यो, अर हमारा खुट्टुं तैं भलै का बाटा मा सीधा चलौ |
\v 80 अर उ नौंनु बढ़दी रै अर आत्मा मा मजबूत ह्वेंदी रै, अर इस्राएल पर प्रगट होंणा का दिन तक जंगळु मा रै |
\c 2
\p \v 1 ऊं दिनु मा अग्स्तुस कैसर की तरपां बटी आज्ञा निकळि , कि सारा संसारा का लोगुं का नौ लिखे जौंनु |
\v 2 या पैलि जंनगणना ऊं दिनों मा ह्वे, जब किवरिनियुस सूरिया को हाकिम छौ |
\v 3 अर सब लोग अपंणा नौं लिखौणु कु अपंणा-अपणा गौं कु गैंनि |
\v 4 अर यूसुफ भि इलैकि उ दाऊद को कुटुमो अर वेका वंश कु छौ, गलील का नासरत गौं बटी यहूदिया मा दाऊद का शहर बैतलहम कु गै |
\v 5 कि अपंणि मंगेतर मरियम का दगड़ि ज्वकि गर्भवति छै नौं लिखवौंनु |
\v 6 वींका उख रौंदि वींका प्रसव का दिन पूरा ह्वेनि |
\v 7 अर वीं न अपंणा पैला नौंना तैं जन्म दींनि अर वेतैं कपड़ा मा लपेटि के चरनि मा रखि; किलैकि वेकु धर्मशाला मा जगह निछै |
\v 8 अर वे देश मा कथ्गी बकरौळ छा, जु राति तपड़ मा रैके अपंणा झुण्ड की रखवळि करदा छा |
\v 9 अर प्रभु को एक स्वर्गदूत ऊंका संमणी खड़ु ह्वे, अर प्रभु को तेज ऊंका चौतरफि चमकी, अर तब उ भौत डैरी गेंनि |
\v 10 तब स्वर्गदूत न ऊंमा बोलि, डैरा ना; किलैकि देखा मि तुमतैं बड़ु आनंद कु समाचार सुणोंणु छौं जु सब लोगुं कु होलु,
\v 11 कि आज दाऊद का शहर मा तुमुकु एक उद्धारकर्ता जंनम्युं च, अर वी मसीह प्रभु च |
\v 12 अर ईं बात कु तुमतैं इनकै पता चलुलो कि तुम एक नौंना तैं कपड़ा मा लिपटय्युं अर चरनि मा पोड़य्युं पैल्या |
\v 13 तब एक एक कैरि के वे स्वर्गदूत दगड़ि स्वर्गदूतों कों दल परमेश्वर की बड़ै करदी अर इन बुनं दिखेगे,
\v 14 कि "आकाश मा परमेश्वर की बड़ै अर धरति मा ऊं मनख्यूं मा जौं बटी उ खुश च शांति हो |”
\v 15 जब स्वर्गदूत ऊंका समिणि बटी स्वर्ग कु चलि गेंनी, त गडरियों न आपस मा बोलि, चला हम बैतलहम जै के या बात ज्व ह्वेइं च अर जैं तै प्रभु न हम तैं बतै, देखि लेंदां |
\v 16 अर ऊं न तुरंत जै के मरियम अर यूसुफ तैं अर छंन मा वे नौंना तैं पोड़य्युं देखि |
\v 17 यूं देखिके ऊंन वा बात ज्व ये नौंना का बारा मा ऊं मु बुलेगे छै, प्रगट कैरी |
\v 18 अर सब सुणन वळा ऊं बातुं से जु बकरोळुं न ऊं मा बोलि ऊं सूंणि के भैंचक्क मा पड़ि गेंनि |
\v 19 पर मरियम यूं सब बातुं तैं अपड़ा मंन मा रखि के सोचिणि रै |
\v 20 अर बकरोळ जन ऊं बटी बुलेगे छौ, उनि सब सूंणि के अर देखिके परमेश्वर की बड़ै कैरिके वापिस चलि गेंनि |
\v 21 जब आठ दिन पूरा ह्वेनि, अर वे नौंना को खतना कु बगत ऐ त वेको नौं यीशु रखेगे, जु स्वर्गदूत न वेका औंण से पैलि बोलि छौ |
\v 22 अर जब मूसा कि व्यवस्था का अनुसार वेका शुद्ध होंणा दिन पूरा ह्वेनि त तब उ वेतैं यरुसलेम मा लै गेंनि, कि वेतैं परमेश्वर का संमणि लौंनु |
\v 23 {जंनकि प्रभु कि व्यवस्था मा लेख्यू च कि हर एक पहिलौठो प्रभु कु पवित्र ठैरुलो} |
\v 24 अर प्रभु कि व्यवस्था का वचन का अनुसार कबूतर का द्वी बच्चा लै के बलिदान करुनु |
\v 25 अर देखा यरूशलेम मा शमौन नौं को एक आदिम छौ अर उ आदिम धर्मि अर भक्त छौ; अर इस्राएल कि शांति कि बाट जुगांळु छौ, अर पवित्र आत्मा वे पर छौ |
\v 26 अर पवित्र आत्मा न वेतैं चितय्युं छौ, कि जब तक तु प्रभु का मसीह तैं नि देखि लेलि तब तक मौत तैं नि देखिलि |
\v 27 अर उ आत्मा कु सिखाय्युं प्रार्थना भवन मा ऐ, अर जब यूसुफ अर मरियम वे नौंना यीशु तैं भितर लैंनि, कि वेकु नियमशाश्त्र कि रीति का अनुसार भेंट चढ़ौनु |
\v 28 अर वेंन वेतैं अपंणा खुछिल्या मा पकड़ी के परमेश्वर को धन्यवाद कैरिके बोलि,
\v 29 "हे स्वामी, अब तु अपंणा सेवक तैं अपंणा वचन का अनुसार शांति से विदा कैर |
\v 30 किलैकि मेरा आंखु न तेरा उद्धार तैं देखेलि |
\v 31 जैतै तिन सब देशुं का लोगुं का संमणि तयार कैरी |
\v 32 कि उ गैर जातियों तैं परमेश्वर को ज्ञान को उज्याळु देंण वळु अर तेरा अपंणा लोग इस्राएल को प्रताप होंनु |”
\v 33 अर वेकु पिता अर वेकि माँ यूं बातुं से जु वेका बारा मा बुले जांणि छै, हकदक ह्वेगे छा |
\v 34 तब शमौन न ऊंतैं आशीष दे के वेकी मां मरियम मु बोली, “देख, येका कारण इस्राएल मा भौत सैरा लोगुं को पतन अर भौत सैरा लोगुं को भलु होलु |
\v 35 अर यु एक इन चिन्ह होणु ठैरैयुं च जैको कि विरोध कैरे जालो | अर तेरी जिकुड़ी पर तलवार कि चोट पोड़ेली |
\v 36 आशेर का गोत्र मा बटी हन्नाह नौं कि फ्नुएले नौनि एक रैबारया छै वा भौत दानि छै, अर ब्यो होंणा का बाद सात बरस तक अपंणा मालिक दगड़ि रै सेकि |
\v 37 वा चौरासि बरसों बटी विधवा छै : अर प्रार्थना भवन तैं कभि नि छोड़िदि छै पर उपवास अर प्रार्थना कैरि कैरिके रात दिन उपासना करदी छै |
\v 38 अर वा वे बगत पर उख ऐ के प्रभु कों धन्यबाद कन लगि गे, अर ऊं सभ्युं से जु यरूशलेम का छुटकारा कि बाट जुगांळां छा, वेका बारा मा बात कन लगि गे |
\v 39 अर जब ऊंन प्रभु का नियमशाश्त्र का अनुसार सब कुछ पूरु कैरेलि छौ, ता फिर गलील मा अपणा गौं नासरत कु चलि गेंनि |
\v 40 अर उ नौनु बढ्द, अर मजबूत, अर बुद्धि से भुरेणु रै, अर परमेश्वर कि दया वे पर छै |
\v 41 वेका ब्वे-बाब हर साल फसह का त्योहार मा यरूशलेम जांदा छा |
\v 42 जब उ बारह बरस को ह्वे, त तब उ वेतैं त्योहार कि रीति का अनुसार यरूशलेम कु गैंनि |
\v 43 अर जब उ ऊं दिनु तैं पूरा कैरिके लौटण लगि गेंनि, त फिर उ नौनु यीशु यरूशलेम म ही रै गे; अर यु वेका ब्वे-बाब नि जंणदा छा |
\v 44 उ इन समिझिके कि उ और यात्रियों का दगड़ा मा होलु, त तब उ एक दिन को पड़ाव पूरो कैरिके निकळि गेंनि; अर वेतैं अपड़ा कुटुम्बियों अर जांण पैछाण वळुं का इख खुज्योंण लगि गेंनि |
\v 45 पर जब नि मिलि ता खुज्योंद खुज्योंद यरूशलेम कु फिर वापिस लौटि गेंनि |
\v 46 अर तीन दिन का बाद ऊंन वेतैं प्रार्थना भवन मा उपदेशकों का बीच मा बैठ्युं अर ऊंकी सुंणद अर ऊं बटी सवाल करद पै |
\v 47 अर जतगा वेकि सुणना छा, उ सब वेकि समझ अर वेका उत्तरों से हकदक रै गेंनि |
\v 48 तब उ वेतैं देखिके हकदक ह्वे गेंनि अर वेकी मां न वेमु बोलि, "हे नौना तिन हम दगड़ी इन किलै कैरि ? देख तेरु बुब्बा अर मि परेशान ह्वेके त्वेतैं खुज्योंणा छां |”
\v 49 यीशु न ऊं मु बोलि, "तुम मीतैं किलै खुज्योंणा छां ? क्या नि जंणदा कि मीतैं अपणा बुब्बा का भवन मा रांण जरूरि चा ?”
\v 50 पर जु बात यीशु न ऊं मु बोलिनि, उ ऊं बातों तैं नि समिझि सकनि |
\v 51 तब उ ऊं दगड़ी नासरत वापिस ऐ गे अर ऊंका वश मा रै; अर वेकी माँ न यु सब बात अपणा मन मा रखिनि |
\v 52 अर यीशु बुद्धि अर डील–डौल मा अर परमेश्वर अर मनख्यूं का किरपा बढ़दी गे |
\c 3
\p \v 1 तिबिरियुस कैसर का राज्य का पंद्रवां बरस मा जब पिन्तियुस पिलातुस यहूदिया कों हाकिम छौ, अर यहूदिया मा हेरोदेश नौं चौथाई को इतुरैया, अर त्रखोनीतिस मा, वेको भै फिलिप्पुस, अर अबिलेने मा लिसानियास चौथाई का राजा छा |
\v 2 अर जब हन्ना अर कैफा महायाजक छा, वे बगत मा परमेश्वर को वचन जंगळ मा जकरयाह का नौंना युहना मा पौंछि |
\v 3 अर उ यरदन का आस पास का सभि देशु मु ऐ के, पापों कि क्षमा कु मन फिराणौ कु बपतिस्मा को प्रचार कन लगि गे |
\v 4 जन यशायाह रैबारया का बुल्यां वचनों कि किताब मा लेख्युं च कि जंगळ मा एक पुकारण वळा को शब्द होणु च कि प्रभु का बाटा तैं तयार कैरा, वेकि सड़कुं तैं सीधि बंणा |
\v 5 हरेक घाटि भुरे जालि, अर हरेक पहाड़ अर टीला नीचा करे जाला; अर जु टेड़ु बांगु च उ सीधो करे जालो, अर जु उंचु निसु च उ सैंणो बाटु बणि जालो |
\v 6 अर हरेक प्राणि परमेश्वर का उद्धार तैं देखुलो |
\v 7 ज्व भीड़ कि भीड़ वेमु बपतिस्मा लेणु कु निकळि के औंदि छै; उ ऊंमु बुळदु छौ कि हे गुरौ का बच्चों तुमतैं कै न जतै कि औंण वळा क्रोध से भागा |
\v 8 त मन फिरौणां का लैक फल लावा, अर अपणां अपणां मन मा यु नि सोचा कि हमारु बुब्बा इब्राहीम च, किलैकि मि तुम मु बुनु छौं कि परमेश्वर यूं ढुंग्गों से इब्राहीम कु सन्तान पैदा कैरि सकुदु |
\v 9 अर अब कुल्हड़ो डाळा कि जड़ पर धरयुं च, इलै जु जु डाळो अछु फल नि लौंदु उ काटिके आग मा झोंके जांदु |
\v 10 अर लोगुं न वेमु पूछि, "त हमु न क्या कन ?”
\v 11 वेनं ऊंतैं जवाब दींनि कि, "जै मु द्वी कुरता होनु ? उ वे दगड़ि जैंमा नी च बांटी द्यो अर जैमा खाणुचा ऊ भि इनि कैरु |”
\v 12 अर कर लेण वळा भि बपतिस्मा लेणु कु ऐनि, अर वे बटे पूछि कि, "हे गुरु हम क्या करां ?”
\v 13 वेन ऊंमा बोलि, "जु तुमुकु ठैरैयुं च वांसे जादा नि ल्यावा |”
\v 14 अर सिपाहियों न भि वे बटे पूछि कि, "हमुन क्या कन ?” वेन ऊंमु बोलि, "कै पर अन्यो नि करयां, अर ना झूटो भगार लगैयां, अर अपणि कमै पर संतुष्ट रयां |”
\v 15 जब लोगुं कि आस लगैयीं छै, अर सब अपणा अपणा मन मा युहना का बारा मा विचार कना छा, कि "कखि यु ही मसिह ता नी च |”
\v 16 तब युहन्ना न ऊं सभ्युं मु बोलि, “मि ता तुमतैं पांणी न बपतिस्मा देंणु छौं, पर मी से भि बड़ो औंण वळु च; मि त ये लैक भि नि छौं कि वेका जुत्तों का बंधन खोलि सैकु; उ तुमतैं पवित्र आत्मा अर आग से बपतिस्मा देलु |
\v 17 वेकु सुप्पो वेका हाथ मा च अर उ अपणा खलिहांन तैं अच्छा ढंग से साफ करुलो, अर ग्युं तैं अपड़ा भंडार मा कट्ठा करुलो, पर भूसा तैं वीं आग मा फूकि देलो ज्व बुझि नि सकदि |
\v 18 अर उ भौत सि शिक्षा दे देके लोगुं तैं सुसमाचार सुणोंदि रै |
\v 19 पर वेन चौथाई मुल्क का राजा हेरोदेस तैं वेका भै फिलिप्पुस कि घरवळि हेरोदियास का बारा मा अर सब कुकर्मों का बारा मा जु वेन कैरी छा, उ सब वेतैं जतलैनि |
\v 20 इलै हेरोदेस न ऊं सभ्युं से बड़िके यु कुकर्म भि कैरी कि युहना तैं बंदिगृह मा डाळि दीनि |
\v 21 जब सब लोगुं न बपतिस्मा लीनि अर यीशु भि बपतिस्मा लेके प्रार्थना कनु छौ, त अकाश खुलिगे |
\v 22 अर पवित्र आत्मा शरीर का रूप मा कबूतर का समान यीशु पर उतरी; अर या आकाशवाणि ह्वे कि, "तु मेरो प्रिय नौनु छै, मि त्वे बटे खुश छौं |”
\v 23 जब यीशु अफ उपदेश देंण लगि गे, जुकि लगभग तीस बरस कि बरस को छौ अर जंन समझे जांदु छौ कि उ यूसुफ को नौनु च अर उ एली को |
\v 24 अर उ मतात को, अर उ लेवि को, अर उ मलकी को, अर उ यन्ना कों, अर उ यूसुफ को |
\v 25 अर उ मतिन्याह को, अर उ आमोस कु, अर उ नहूम को, अर उ असल्याह को, अर उ नोगह को |
\v 26 उ मात को, अर उ मतित्याह को, अर उ शिमी को, अर उ योसेख को, अर योदाह को |
\v 27 उ युहना को, अर उ रेसा को, अर उ जरुबाबिल को, अर उ शलतियेल को, अर उ नेरी को |
\v 28 अर उ मलकी को, अर उ अद्दी को, अर उ कोसाम को, अर इलमोदाम को, अर उ एर को |
\v 29 अर उ येशू को, अर उ इलाजार को, अर उ योरीम को, अर उ मतात को, अर उ लेवी को |
\v 30 उ शमौन को, अर उ यहुदाह को, अर उ यूसुफ को, अर उ योनान को, अर उ इल्याकीम को |
\v 31 उ मलेआह को, अर उ मिन्नाह को, अर उ मत्तता को, अर उ नातान को, अर उ दाऊद को |
\v 32 अर उ यिशै को, अर उ बोअज को, अर उ सलमोन को, अर उ नहशोन को |
\v 33 उ अम्मीनादाब को, अर उ अरनी को, अर उ हिस्रोन को, अर उ फिरिस को, ऐ उ यहुदाह को |
\v 34 उ याकुब को, अर उ इसहाक को, अर उ इब्राहीम को, अर उ तिरह को, अर उ नाहोर को |
\v 35 अर उ सरुग को, अर उ रऊ को, अर उ फिलिग को, अर उ एबिर को, अर उ शिलह को |
\v 36 उ केनान को, अर उ अरफज्ञद को, अर उ शेम को, अर उ नूह को, अर उ लिमिक को |
\v 37 उ मथूशिलह को, अर उ हनोक को, अर उ यिरिद को, अर उ महललेल को, अर उ केनान को |
\v 38 अर उ इनोश को, अर उ शेत को, अर उ आदम को, अर उ परमेश्वर को छौ |
\c 4
\p \v 1 फिर यीशु पवित्र आत्मा न भुरेके, यरदन बटी वापिस ऐ, अर चालिस दिन तक आत्मा का सिखौंण से जंगळ मा फिरणु रै अर शैतान यीशु कि अजमैस कनु रै |
\v 2 ऊं दिनु मा यिशु न कुछ नि खै अर जब उ दिन पूरा ह्वे गेंनि, ता तब वेतैं भूक लगि |
\v 3 अर शैतान नं यीशु मु बोलि; "तु जु परमेश्वर को नौंनु छै ता ये ढुंग्गा कु बोल, कि रोट्टी बणि जौ |”
\v 4 यीशु न वेतैं जवाब दीनि कि, "लेख्युं चा मनखि केवल रोट्टी से हि ज्यूंदु नि रालु |”
\v 5 तब शैतान यीशु तैं लीगि अर यीशु तैं पल भरमा संसार का सैरा राज्य दिखैनि |
\v 6 अर वेन यीशु मु बोलि, "मि यु सब अधिकार अर यूंको वैभव त्वेतैं द्युलू, किलैकि यु सब मीतैं सौंप्युंचा अर जै तैं चांदु छौं वेतैं ही दे देंदु |
\v 7 इलै अगर तु मीतैं प्रणाम कैरि, ता यु सब तेरु ह्वे जालो |”
\v 8 यीशु न वेतैं जवाब दीनि, "लेख्युं च कि तु प्रभु अपणां परमेश्वर तैं प्रणाम कैर; अर केवल वेकि भक्ति कैर |
\v 9 तब वेन यीशु तैं यरूशलेम मा लिजै के मन्दिरा कंगुरा पर खड़ु कैरि, अर यीशु मु बोलि, "अगर तु परमेश्वर को नौंनु छै ता अफतैं इख बटे मूड़ि लमडै दि |
\v 10 किलैकि लेख्युं च, कि उ तेरा बारा मा अपंणा स्वर्गदूतों तैं आज्ञा देलो कि तेरी देखभाळ करुंनु |
\v 11 अर उ त्वेतैं हथूं हथ उठै देला इन नि हो कि तेरा खुटों पर ढुंग्गा न ठेस लगु |”
\v 12 यीशु न वेतैं जवाब दीनि, "इन भि बुलेगे, कि तु प्रभु अपणा परमेश्वर कि अजमैस नि कैर |
\v 13 जब शैतान न यीशु कि अजमैस कैरेलि छै, त तब कुछ समय कु यीशु का समिणि बटी चलिगे |
\v 14 फिर यीशु आत्मा कि सामर्थ मा ह्वेके गलील कु लौटि, अर वेकि चर्चा आस पास का सभि मुलकु मा फैलिगे |
\v 15 अर उ ऊंका प्रार्थना घरों मा उपदेश करदी रै, अर सब वेकी बढ़ै करदा छा |
\v 16 अर यीशु नासरत मा ऐ जख उ पळे पोसे गे छौ अर अपणि रीति का अनुसार सब्त का दिन प्रार्थना भवन मा जैके वचन पड़नु कु खड़ु ह्वे गे |
\v 17 यशायाह रैबारया कि किताब वेतैं दिये गे अर वेन किताब खोलिके वा जगह निकाळि जख इन लेख्युं छौ;
\v 18 "प्रभु को आत्मा मी पर च, इलैकि वेन कंगालुं तैं सुसमाचार सुणोंणु कु मेरु अभिषेक कैरी अर मीतैं इलै भेजि बन्धुओं तैं छुटकारा को अर अंधों तैं द्रिष्टि देंणु कु सुसमाचार प्रचार कैरु अर द्बयां लोगुं तैं छुणौं |
\v 19 अर प्रभु का खुश रौणौं को वर्ष कु प्रचार कैरु |”
\v 20 तब वेन किताब बंद कैरि के सेवक का हाथ मा दे दीनि; अर बैठि गे: अर प्रार्थना भवन का सब लोगुं का आंखा वे पर लग्यां छा |
\v 21 तब उ ऊं बटी बुन लगि गे, "आज ही यु लेख तुमारा संमणि पूरु ह्वे गे |”
\v 22 अर सभ्युंनि वेकी बढ़ै कैरी, अर जु दया कि बात वेका गिच्चा बटी निकळि छै वांसे हकदक ह्वेके बुन लगि गेंनि, "क्या यु यूसुफ को नौनु नी चा ?”
\v 23 यीशु न ऊंमा बोलि; "तुम मेरा बारा मा ईं मिशाल जरुर देल्या कि 'हे वैध अफतैं खूब कौर ! जु कुछ हमुन सूणि चा कि कफरनहूम मा क्या कियेगे उनि इख अपड़ा मुल्क मा भि कैर |”
\v 24 पर यीशु न ऊंमु बोलि; "मि तुममु सच बुनु छौं क्वी भि रैबारया अपंणा मुल्क मा मान समान नि पौंदु |"
\v 25 अर मि तुम मु सच बुनु छौं; कि एलिय्याह का दिनु मा जब साड़े तीन बरसों तक स्वर्ग बन्द रै, इख तक कि सैरा मुल्क मा बड़ु अकाळ पड़ि, अर इस्राएल मा भौत विधवा छै |
\v 26 पर एलिय्याह ऊंमा बटी कैमा नि भिजेगे, सिर्फ सैदा का सारपत मा एक विधवा मा भिजेगे |
\v 27 अर एलिशा रैबारया का बगत मा इस्राएल मा भौत कोड़ि छा; पर सीरियावासि नामान तैं छोड़िके ऊंमा बटी क्वी शुद्ध नि करेगे |
\v 28 यूं बातुं तैं सुंणदि जतगा प्रार्थना भवन मा छा, सब क्रोध मा भरि गेंनि |
\v 29 अर उठिके यीशु तैं शहर बटी भैर निकाळि; अर जै पहाड़ मा ऊंको शहर बस्युं छौ, वेका ढौंडा मा लीगिन कि यीशु तैं उख बटी मूड़ि लमडै द्यां |
\v 30 पर उ ऊंका बीच मा बटी निकळि के चलि गे |
\v 31 फिर उ गलील का कफरनहुम शहर मा गै, अर सब्त का दिन लोगुं तैं उपदेश देंणु छौ |
\v 32 उ यीशु का उपदेश से हकदक ह्वे गेंनि किलेकि वेको वचन अधिकार का दगड़ा मा छौ |
\v 33 प्रार्थना भवन मा एक मनखि छौ, जै पर अशुद्ध आत्मा छै |
\v 34 उ ऊंचि अवाज मा चिल्लै, "हे यीशु नसरी, हमतैं त्वे बटी क्या काम ? क्या तु हमतैं नाश कनुकु ऐइं छै ? मि त्वेतैं जंणुदु छौं तु कु छै ? तु परमेश्वर को पवित्र जंन छै |”
\v 35 यीशु न वेतैं झिड़कि के बोलि, "चुप रौ, अर वेमा बटी निकळि जा !" तब दुष्टआत्मा वेतैं बीच मा पटकि के बगैर क्वी नुकसान पौंछयां वेमा बटी निकळि गे |
\v 36 ईं बात पर सभ्युंतैं अचम्भा ह्वे अर उ आपस मा बुन लगि गेंनि, "यु कन वचन चा ? कि उ अधिकार अर सामर्थ का दगड़ी अशुद्ध आत्माओं तैं आज्ञा देंदु अर उ निकळि जंदिनि |”
\v 37 अर चारों तरपां यीशु कि धूम मचि गे |
\v 38 उ प्रार्थना भवन मा बटी उठिके शमौंन का घर मा गै अर शमौंन कि सास तैं जौर चड़यूँ छौ अर ऊंन वींकु वे से अजुजि कैरि |
\v 39 वेन वींका संमणि खड़ु ह्वेके जौर तैं झिड़कि अर उ जौर वीं पर बटी उतिरिगे अर वा तुरंत उठिके ऊंकि सेवा टैल कन लगि गे |
\v 40 सूरज डुबणा का बगत जौं जौंका इख लोग बनि बनि किस्म कि बिमारी मा पोड़यां छा उ सब ऊंतैं वेका संमणि लैनि अर वेन एक एक पर हथ रखिके ऊंतैं खूब कैरी |
\v 41 अर दुष्ट आत्मा चिल्लांदि अर यु बुळदि कि तु परमेश्वर को नौंनु छै भौतुं मा बटी निकळि गे पर उ ऊंतैं खिज्योंदा अर बोलण नि देंदु छौ, किलैकि उ जंणदा छा कि यु मसिह च |
\v 42 जब दिन ह्वे त उ निकळि के एक जंगळि जगह मा गै, अर भीड़ कि भीड़ वेतै खुज्योंदि खुज्योंदी वेमु ऐ, अर यीशु तैं रोकण लगि गेंनि, कि हमारा समिणि बटी नि जा |
\v 43 पर वेन ऊंमु बोलि, "मीतैं और-और शहरों मा भि परमेश्वर को राज्य कु सुसमाचार सुणौंण जरूरि चा, किलैकि मि इलैई भेज्युं छौं |”
\v 44 अर उ गलील का प्रार्थना घरों मा प्रचार करदि रै |
\c 5
\p \v 1 जब भीड़ वे पर गिरदी पोड़दि छै, अर परमेश्वर का वचन तैं सुंणदि छै अर उ गन्नेसरत कि झील का किनारा पर खड़ु छौ, त इन ह्वे |
\v 2 कि ऊंन तलौ का किनारा पर द्वी नाव लगीं देखि, अर मछेर ऊंमा बटी उतरि के जाळ धोंणा छा |
\v 3 ऊं नाव मा बटी एक पर ज्व शमौन कि छै वेन वे बटी अजुजि कैरि कि किनारा बटी जरा सि हटैके अगनै ली जा, तब उ नाव पर बैठिके लोगुं तैं उपदेश देंण लगि गे |
\v 4 जब वेन अपड़ी बात पूरी कैरेलि छै ता, शमौन कु बोलि, "गैहरा मा ली जा, अर माछा पकड़नु कु अपणा जाळ डाळा |"
\v 5 शमौना न वेतैं जवाब दीनि, "हे स्वामि हमुन सैरी रात मेहनत कैरी अर कुछ नि पकड़ी; फिर भि तेरा बुन से जाळ डळलु |”
\v 6 जब ऊंन इन कैरी, ता बिंजा माछा घेरिनि, अर ऊंका जाळ फटण लगि गे छा |
\v 7 तब ऊंन अपंणा दगड़यूं तैं जु दुसरि नाव पर छा, इशारा कैरि कि ऐके हमारि मदद कैरा : अर ऊंन द्वी नाव इख तक भोरि दीनि कि उ डुबण लगि गेंनि |
\v 8 यु देखिके शमौन पतरस यीशु का खुटुंमा गिरि, अर बोलि, "हे प्रभु, मेरा संमणि बटी जा, किलैकि मि पापि मनिखि छौं |”
\v 9 किलैकि इथगा माछा पकड़ेणां कारण उ अर वेका दगड़या भौत हकदक ह्वेगे छा |
\v 10 अर उनि जब्दी का नौंना याकूब अर युहना भि हकदक रै गेंनि जु शमौन का दगड़ा मा छा, तब यीशु न शमौन बटी बोलि, "डैर ना : अब बटी तु मनख्युं तैं पकड़िलि |”
\v 11 अर उ नाव तैं किनारा पर लैंनि अर सब कुछ छोड़ि के वेका पिछनै ह्वे गेंनि |
\v 12 जब उ कै शहर मु छौ, अर देखा उख कोड़ मा भोरयुं एक मनिखि छौ अर उ यीशु तैं देखिके सर का बल गिरि अर अजुजि कंन लगि गे, "हे प्रभु, अगर तु चै ता मीतैं खूब अर शुद्ध कैरी सकदी छै |”
\v 13 वेन हाथ बड़ैके वेतैं छ्वी अर बोलि, "मि चांदू छौं तु खूब ह्वे जा |” अर वेको कोड़ तुरंत जांण लगि गे |
\v 14 तब वेन वेतैं चितै कि कैमा नि बोलि पर जा अर अफतैं याजक मा दिखौ, अर अपंणा शुद्ध होणा का बारा मा जु कुछ मूसा न चड़ावा ठैरैयुं च वे चड़ौ कि ऊं पर गव्है हो |
\v 15 पर वेकी चर्चा और भि फैळदि गे, अर भीड़ कि भीड़ वेकि सुणनु कु अर अपंणि बिमारियों बटी खूब होणु कु कट्ठा ह्वे |
\v 16 पर उ जंगळु मा अलग जै के प्रार्थना कनु रांदु छौ |
\v 17 अर एक दिन इन ह्वे कि उ उपदेश देंणु छौ अर फरीसी अर व्यवस्था का जंणन वळा उख बैठयां छा जु गलील अर यहुदिया का हरेक गौं बटी, अर यरूशलेम बटी ऐ छा, अर खूब कनु कु प्रभु कि सामर्थ यीशु का दगड़ि छै |
\v 18 अर देखा भौत लोग एक मनिखि तैं जु लकवा को मरयूं छौ खाट मा लैंनि, अर उ वेतैं भितर लिजांणे अर यीशु का संमणि रखणौं ब्योंत खुज्योंणा छा |
\v 19 अर जब भीड़ का कारण वेतैं भितर नि लिजै सकिनि ता ऊंन मकान का मथि चैड़ि के खपरैल हटैके वेतैं खाट समेंत बीच मा यीशु का संमणि उतारी दीनि |
\v 20 यीशु न ऊंकु बिश्वास देखिके वेमु बोलि, "हे मनिखि, तेरा पाप क्षमा ह्वे गेंनि |”
\v 21 तब शास्त्री अर नियमशाश्त्र का जंणन वळा विवाद कन लगि गेंनि, "यु कू च जु परमेश्वर कि बुरै करदु ? परमेश्वर तैं छोड़ि के और कु पापों तैं क्षमा कैरि सकुदु ?”
\v 22 यीशु न ऊंका मन कि बात जांणिके ऊंमु बोलि, "तुम अपंणा मनु मा क्या विवाद कना छां ?”
\v 23 ठिक क्याच? क्या इन बुन कि तेरा पाप क्षमा ह्वेनि, या इंन बुन कि उठ, अर चल फिर ?
\v 24 पर इलैकि तुम जांणिजां कि मनिखि का नौंना तैं धरति मा पाप क्षमा कनौं कु भि अधिकारचा वेन वे लकवा का रोगि कु बोलि, मि त्वे बटी बुनु छौं उठ अर अपणि खाट उठै के अपणा घर चलि जा |
\v 25 उ तुरंत ऊंका संमणि उठि, अर जैं खाट पर उ पोड़युं छौ वींतै उठै के परमेश्वर कि बढ़ै करदी अपणा घर चलिगे |
\v 26 तब सब हकदक ह्वेके परमेश्वर कि बढ़ै कन लगि गेंनि, अर भौत डैरि के बुन लगि गेंनि कि आज हमुन अनोखि बात देखनि |
\v 27 अर यांका बाद उ भैर गै, अर लेवि नौं को एक चुंगि लेंण वळा तैं चुंगि कि चौकि पर बैठयुं देखि, अर वेकु बोलि, मेरा पिछनैं ह्वेलि |
\v 28 तब उ सब कुछ छोड़ि के उठि अर वेका पिछनैं ह्वे गे |
\v 29 अर लेवि न अपंणा घर मा वेकु बड़ी दावत कैरि, अर चुंगि लेंण वळुं कि अर औरुं कि जु वे दगड़ि खाणु खाणुकु बैठयां छा एक बड़ी भीड़ छै |
\v 30 अर नियमशाश्त्र का जंणनं वळा अर ऊंका शास्त्री यीशु का चेलों बटी यु बोलिके कुड़कुड़ाण लगि गेंनि, "तुम चुंगि लेंण वळों अर पापियों का दगड़ी किलै खांदा पेंदा छां ?”
\v 31 यीशु न ऊंतै जवाब दीनि, "बैध भला चंगु कु ना पर बिमारुं कु जरूरि चा |”
\v 32 मि धर्मियों तैं ना पर पापियों तैं मन फिरौणु कु बुलौंणु कु अयुं छौं |
\v 33 अर ऊंन वे मु बोलि, "युहना का चेला ता बराबर उपवास रखदिनि अर प्रार्थना कंना रदिंन, अर उनि फरीसियुं का भि, पर तेरा चेला ता खांदा पेंदा छिंन !”
\v 34 यीशु न ऊंमु बोलि, "क्या तुम बरातियों बटी जब तक ब्योला ऊं दगड़ि रौ उपवास करै सकदां ?”
\v 35 पर उ दिन आला, जब ब्योला ऊं बटी अलग करे जालो, तब उ ऊं दिनु मा उपवास करला |
\v 36 यीशु न एक और भि मिशाल ऊंतैं दींनी; कि "क्वी मनिखि नयां पैरयां मा बटी फाड़िके पुराणा पैरयां मा टल्ला नि लगौंदु, निथर नयों फटि जालो अर उ टल्ला पुराणा मा मेल भि नि खालो |
\v 37 अर क्वी नयुं दाखरस पुराणि मशकूं मा नि भोरदु, निथर नयुं दाखरस मशकुं तैं फाड़िके बुगि जालु, अर मश्क भि नाश ह्वे जालि |
\v 38 पर नयुं दाखरस नयां मशकुं मा भोनं चैंणु च |
\v 39 क्वी मनिखि पुराणु दाखरस तैं पीके नयुं नि चांदु किलैकि उ बोळदु चा, कि पुराणु हि अछु च |”
\c 6
\p \v 1 फिर सब्त का दिन उ पुंगुड़ मा बटी ह्वेके जांणु छौ अर वेका चेला बलड़ा तोड़ तोड़िके अर हथु न मांडिके खंदि जांणा छा |
\v 2 तब फरिसियुं मा बटी कई लोग बुन लगि गेंनि, "तुम उ काम किलै करदां जु सब्त का दिन कन ठिक नी च ?”
\v 3 यीशु न ऊंतै जवाब दीनि, "क्या तुमु न युनि पैड़ी कि दाउद न जब उ अर वेका दग्ड़या भूका छा ता क्या कैरि ?”
\v 4 उ किलै परमेश्वर का घर मा गै, अर भेंट कि रोट्टी खैनि, अर अपणां द्ग्गड़यों तैं भि दीनि ? जौं तैं खाण याजकों तैं छोड़िके और कै तै उचित नी च |
\v 5 अर वेन ऊमु बोलि, "मनिखि को नौंनु सब्त का दिनु को भि प्रभु च |”
\v 6 अर इन ह्वे कि कै और सब्त का दिन उ मन्दिर मा जै के उपदेश देंण लगि गे, अर उख एक आदिम छौ, जै कु दैंणों हाथ सुख्युं छौ |
\v 7 नियमशाश्त्र का जंणन वळा अर फरिसी वे पर भगार लगौंणौ मौका खुज्योंणु कु वेकी ताक मा छा, कि देखुनु कि उ सब्त का दिन खूब करुदु च कि नि करुदु |
\v 8 पर उ ऊंका मनों का विचार जंणदु छौ; इलै वेन सुख्यां हाथ वळा आदिम मु बोलि, "उठ बीच मा खड़ु हो अर उ खड़ु ह्वेगे |”
\v 9 यीशु न ऊंमु बोलि, "मि तुम मु यु पुछदूं कि सब्त का दिन क्या ठिक च भलु कन या बुरु कनं; प्राण तैं बचौंण या नाश कन ?”
\v 10 अर वेन चारों तरपां ऊं सभ्युं तैं देखिके वे मनिखि कु बोलि; "अपंणु हथ बड़ौ: अर वेन इनि कैरि, अर वेकु हथ फिर खूब ह्वेगे |”
\v 11 पर उ रिंगसे के आपस मा झगड़न लगि गेंनि कि हम यीशु का दगड़ी क्या कैरां ?
\v 12 अर ऊं दिनों मा यीशु पहाड़ पर प्रार्थना कनु कु गै, अर परमेश्वर बटी प्रार्थना कन मा सैरी रात बितै |
\v 13 जब दिन ह्वे, ता वेन अपंणा चेलुं तैं बुलै के ऊंमा बटी बारह चेला चुणिनि, अर ऊंकु प्रेरित बोलि |
\v 14 अर उ यु छिन शमौन जैकु नौं वेन पतरस भि रखि, अर वेकु भै अन्दिरियास अर याकूब अर युहना अर फिलिप्पुस अर बरतुलमै |
\v 15 अर मत्ति अर थोमा अर हलफई नौनु याकूब अर शमौन जु जेलोतेस कैलौंदु च |
\v 16 अर याकूब कु नौंनु यहुदा अर यहुदा इसकरियोति, जु वेको पकड़ौंण वळो बंणि |
\v 17 तब उ ऊं दगड़ी उतरि कै सैंणि जगह मा खड़ु ह्वे, अर वेका चेलों कि बड़ी भीड़, अर सैरा यहूदिया अर यरूशलेम अर सूर अर सैदा का समुद्र का छाला बटी भौत लोग, जु वेकी सुंणनु कु अर अपंणि बिमारियों बटी खूब होणु कु वेमु ऐ छा, उ सब उख छा |
\v 18 अर अशुद्ध आत्माओं का सतयां लोग भि खूब करे जांदा छा |
\v 19 अर सभि यीशु तैं छूंण चांदा छा, किलैकि वेमा बटी सामर्थ निकळि के सभ्युं तैं खूब करदी छै |
\v 20 तब वेन अपंणा चेलुं कि तरपां देखिके बोलि; "धन्य छां तुम जु दीन छां, किलैकि परमेश्वर कु राज्य तुमारु चा |”
\v 21 "धन्य छां तुम जु अब भूखा छां किलैकि तृप्त किये जैल्या; धन्य छां तुमजु अभि रुंदा छां, किलैकि हैंसिल्या |”
\v 22 "धन्य छां तुम, जब मनिखि का नौंना का बांनु लोग तुम बटी बैर करला, अर तुमतैं निकाळि देला, अर तुमारि बुरै करला, अर तुमारु नौं बुरु जांणि के काटि देला |”
\v 23 वे दिन खुश ह्वेके उछळय्यां, किलैकि देखा तुमुकु स्वर्ग मा बड़ो प्रतिफल च: ऊंका बाप- दादा रैबारयों का दगड़ि भि उनी करदा छा |
\v 24 पर हाय तुम पर, जु धनवान छां, किलैकि तुमुन अपणि शांति पैयेलि |
\v 25 पर हाय तुम पर; जु अभि तक तृप्त छां, किलैकि बुखी रैल्या: हाय तुम पर जु अभि हैंसणा छां, किलैकि शोक करिल्या अर रूल्या |
\v 26 हाय तुम पर; जब सब लोग तुमतैं भलु बुलला, किलैकि ऊंका बाप-दादा झूटा रैबारयों का दगड़ि भि इनि करदा छा |
\v 27 पर मि तुम सुणनं वळुं बटी बुनु छौं, कि अपंणा दुश्मनों बटी प्यार कैरा; जु तुम दगड़ी बैर रखदिनि ऊंकु भलु कैरा |
\v 28 जु तुमतैं श्राप देंदिनि, ऊंतैं आशीष दियां: जु तुमारु ठटटा करुनुं, ऊंकु प्रार्थना कैरा |
\v 29 जु क्वी तेरा एक गल्लोड़ा पर थपड़ मारु वेकि तरपां दुसरु गल्लोड़ु भि कैरदि; अर जु क्वी तेरि फत्वे लूछु, वेतैं कुरता लेंण से भि नि रोक |
\v 30 जु क्वी त्वे बटी मांगु, वेतैं दि; अर जु क्वी तेरी चीज लूछु वे बटी नि मांग |
\v 31 अर जन तुम चांदा छां कि लोग तुम दगड़ी करुनु, तुम भि ऊं दगड़ि उनि कैरा |
\v 32 जु तुम अपणां प्रेम कनं वळुं बटी हि प्रेम रखिल्या, ता तुमारि क्या बढ़ै ? किलैकि पापि भि अपणां प्रेम कनं वळुं बटी प्रेम करदिंन |
\v 33 अर जु तुम अफ दगड़ि भलै कनं वळुं का हि दगड़ी भलै करदां, ता तुमारि क्या बढ़ै ? किलैकि पापि भि इनि करदिन |
\v 34 जु तुम ऊंतैं उधार दिंया, जौं बटी फिर पौंणे आस रखदां, ता तुमारि क्या बढ़ै ? किलैकि पापि पापियों तैं उधार देंदिनि, कि उतगा हि फिर पौंनु |
\v 35 पर अपणां बैरियों बटी प्रेम रखा, अर भलै कैरा: अर फिर पौंणे आस नि रखिके उधार देंयां, अर तुमुकु बड़ु फल होलु; अर तुम परमप्रधान परमेश्वर कि सन्तान ठैरिल्या, किलैकि उ ऊंकु भि जु धन्यवाद नि करदिनि अर बुरा लोगुं कु भि मयाळदु चा |
\v 36 जन तुमारु पिता मयाळदु चा, उनि तुम भि मयाळदु बंणा |
\v 37 भगार नि लगावा, ता तुम पर भि भगार नि लगैये जालो: दोषि नि ठैरावा ता तुम भि दोषि नि ठैरैये जैल्या: माफ कैरा ता तुमतैं भि माफ करे जालो |
\v 38 देंणा रावा, अर तुमतैं भि दिये जालो: लोग पूरु नाप दबै दबैके अर हिलै हिलैके अर तुमारा खुचल्या मा डळला, किलैकि जै नाप नं तुम नपद्या, वांसे तुमुकु भि नपे जालु |
\v 39 फिर यीशु न ऊंतैं एक मिशाल सुणैं, "क्या अन्धो, अँधा तैं बाटु बतै सकुदु ? क्या द्वी खड मा नि पोड़ला ?"
\v 40 चेला अपणां गुरु से बड़ो नी चा, पर जु क्वी सिद्ध होलु, उ अपणां गुरु का समान होलु |
\v 41 तु अपणां भै का आंखा को कटगीर किलै देखिदि, अर अपणां आंखा कु लट्ठा त्वे नि दिखोंदु ?
\v 42 अर जब तु अपंणि आंख कु लट्ठा नि देखिदि, ता अपणां भै कु किलै बोळदि कि हे भै जरा ठैर तेरा आंखा बटी कटगिर निकाळि द्यों ? हे पाखंडि पैलि अपणां आंखा बटी लट्ठा निकाळ, तब जु कटगिर तेरा भै का आंखा मु चा, वेतैं देखि भाळि के निकाळि सकिलि |
\v 43 क्वी अछु डाळो इन नि होंदु जु निकमु फल लौ, अर न ता निकमु डाळु जु अछु फल लौ |
\v 44 हरेक डाळु अपणां फल से पैछाणे जांदु, किलैकि लोग झाड़ियों बटी बेडु नि तोड़दिनि, अर ना झिबलांण बटी अंगूर |
\v 45 भलु मनिखि अपणां मन का भला भण्डार बटी भलि बात निकाळुदो; अर बुरु मनिखि अपणां मन का बुरा भण्डार बटी बुरि बात निकाळुदो; किलैकि जु मन मा भोरय्युं च वी वेका गिच्चा मा आंदु |
\v 46 जब तुम मेरु बोल्युं नि मणदां, ता किलै मीतैं हे प्रभु हे प्रभु बुळदां ?
\v 47 जु क्वी मी मा औंदु, अर मेरी बातुं तैं सूंणि के ऊंतैं मंणुदु, मि तुमतैं बतौंणु छौं कि उ कै मनखि जन चा ?
\v 48 उ वे मनिखि का समान चा, जैंन घर बणौंणा का बगत जंमीन गैरि खैंडिके चटान कि नेव डाळि, अर जब बाड़ ऐ ता धारा वे पर लगिनि, पर वेतैं हिल्लै नि सकिनि; किलैकि उ पक्कु बणय्युं छौ |
\v 49 पर जु सूंणिके नि मंणुदो, उ वे मनिखि का समान चा, जैंन माटा पर बिना बुनियाद को घर बणैं | जब वे पर पाणि का धारा लगिनि, अर उ तुरंत गिरिगे, अर उ गिरिके छत्यनाश ह्वे गे |
\c 7
\p \v 1 जब वेन लोगुं तैं अपणिं सैरि बात सुणैयेलि छै, तब उ कफरनहुम मा ऐ |
\v 2 अर कै सुबेदार एक सेवक जु वेको प्रिय छौ, बिमारि कारण मोरण वळु छौ |
\v 3 वेन यीशु कि चर्चा सूंणि के यहूदियूं का कई धर्म गुरुओं तैं ऊंमु या अजुजि कनुकु भेजनि, कि ऐके मेरा सेवक तैं खूब कैरा |
\v 4 उ यीशु मु ऐके वेमु बड़ि अजुजि कैरिके बुनं लगि गे, कि उ ये लैक चा कि तु वेकु ये काम कैर |
\v 5 किलैकि उ हमारि जाति बटी प्यार करुदु, अर वेनि हमारा प्रार्थना भवन तैं बंणवै |
\v 6 यीशु ऊंका दगड़ा मा चलि, पर जब उ घर बटी दूर नि छा, तब सूबेदारा न वेमु कई दगड़य्युं मु यु सवाल भेजि, कि हे प्रभु कष्ट नि कैर किलैकि मि ये लैक नि छौं, कि तु मेरा छत का तौळा ऐ |
\v 7 इलै मिन अफतैं ये लैख नि समिझि, कि मि त्वेमु औं, पर वचन हि बोळदि ता मेरु सेवक खूब ह्वे जालो |
\v 8 मी भि अधिकारि मनिखि छौं, अर सिपै मेरा हथ मा छिन, जब एको कु बोळदूं, जा, अर उ जांदु चा, अर हैंका कु बोळदुं कि औ, अर उ औंदु, अर अपंणा कै सेवक कु बोळदूं कि यु कैर, अर उ वे काम तैं करुदु चा |
\v 9 यु सूणिके यीशु हकदक रै गे, अर वेन मुख फेरिके वीं भीड़ो कु ज्व वेका पिछनै औंणि छै बोलि, "मिन इस्राएल मा भि इन विश्वास नि देखि |”
\v 10 अर भेज्यां लोगु न घर लौटि के वे सेवक तैं खूब पै |
\v 11 कुछ दिनु का बाद उ नाईन नौं का शहर कु गै, अर वेका चेला, अर बड़ि भीड़ वे दगड़ि जांणि छै |
\v 12 जब उ शहर का फाटक का समंणि पौंछिनिं, ता देखा लोग एक मुर्दा तैं भैर लिजाणा छा; जु अपंणि माँ कु एकुंत नौंनु छौ, अर वा विधवा छै: अर शहर का भौत लोग वीं दगड़ी छा |
\v 13 वीं देखिके प्रभु तैं दया ऐ, अर वेन इन बोलि; "नि रु |”
\v 14 तब वेन संमणि ऐ के, अर्थी तैं छ्वी; अर उठौंण वळा रुकि गेंनि, तब वेन बोलि; "हे जवान मि त्वे बटी बुनु छौं, उठि जा |”
\v 15 तब उ मुर्दा उठिके बैठि, अर बुन लगि गे: अर वेन वेतैं वेकि माँ मु सुपर्द कैरी दींनि |
\v 16 ईं बात से सभ्युं पर भय छै गे; अर उ परमेश्वर कि बढ़ै कैरि के बुनं लगि गेंनि कि हमारा बीच मा एक बड़ु रैबारया उठि गे, अर परमेश्वर न अपंणा लोगुं पर दया दृष्टि कैरी |
\v 17 अर वेका बारा मा य बात सैरा यहूदिया मा अर आस पास का सैरा मुलकुं मा फैलिगे |
\v 18 अर युहना तैं वेका चेलू न यूं सभि बातुं को समाचार दींनि |
\v 19 तब युहना न अपंणा चेलों मा बटी द्वी चेलों तैं बुलैके प्रभु मु यु पुछणु कु भेजिनि; "क्या औंण वळु तु हि छै, या हम कै और दुसरा बाट जुगाळा ?”
\v 20 ऊंन यीशु मु ऐ के बोलि, "युहना बपतिस्मा देंण वळा न हमतैं त्वेमु यु पुछणु कु भेजि कि क्या औंण वळु तु हि छै, य हम कै हैंका कि बाट जुगाळा ?”
\v 21 वे ही बगत वेन भौंतु तै बिमारियों बटी, अर पिड़ा, अर दुष्टात्मांओं बटी छुड़ै, अर भौत अंधु का आंखा खोलिनि;
\v 22 अर यीशु न ऊमु बोलि, "जु कुछ तुमुन देखि, अर सूंणि, जैके युहना मु बोलि दिय्यां, कि अँधा देखणा छिंन, अर लूला- लंगड़ा चलणां फिरणा छिंन, कोड़ि खूब करे जांणा छिंन, अर कंगालुं तैं सुसमाचार सुणैये जांणु चा |
\v 23 अर धन्य चा उ, जु मेरा बानों ठोकर नि खौ |”
\v 24 जब युहना का भेज्यां लोग चलि गेंनि, तब यीशु युहना का बारा मा लोगुं मु बुन लगि गे, कि तुम जंगळ मा क्या देखणु कु गै छा ? क्या हव्वा मा हिलण वळी बौछार तैं या वे सरकंडा तैं ?
\v 25 ता तुम फिर क्या देखणु कु गै छा ? क्या मल मला का कपड़ा पैरयां आदिम तैं ? देखा जु भड़किला झुल्ला पैरदिनि, अर सुख बिलास मा रंदिनि, उ राज भवनों मा रंदिनि |
\v 26 ता फिर क्या देखणु कु गै छा ? क्या कै रैबारया तैं ? हां मि तुम मु बुळदु, बल्किन मा रैबारया से भि बड़ा तैं |
\v 27 यु वी चा जैका बारा मा लेख्युं चा, कि देख मि अपंणा दूत तैं तेरा अगनै अगनै भेजणुं छौं, जु तेरा अगनै बाटा तैं सैंणु करुलो |
\v 28 मि तुममु बुनु छौं, कि जु जंनानु बटे जन्मयां छिंन ऊंमु बटी युहना से बड़ु क्वी नी चा: पर जु परमेश्वर का राज्य मा छोटु से छोटु चा, उ वेसे भि बड़ु चा |
\v 29 अर सब साधारण लोगुं न सूणिके अर चुंगी लेंण वळु न भि युहना को बपतिस्मा लेके परमेश्वर तैं सच्चु मांणि |
\v 30 पर फरीसियों नं अर व्यवस्था का जंणन वळु न वे बटी बपतिस्मा नि लेके परमेश्वर कि मनसा तैं अपंणा बारा मा टाळि दींनि |
\v 31 अर मि ये युग का लोगुं कि तुलना कै बटी द्यों कि उ कै जंन छिंन ?
\v 32 उ ऊं नौंनु का जन छिंन जु बजार मा बैठि के एक दूसरा मा चिलैके बुळदिनि, कि ह्मुनं तुमुकु बंसुरि बजै अर तुम नि नच्यां, हमुनं शोक मणैं अर तुम नि रोय्यां |
\v 33 किलैकि युहना बपतिस्मा देंण वळु ना रोट्टी खन्दि ऐ, अर ना दाखरस पेंदी ऐ, अर तुम बुना छां कि वे पर दुष्टात्मा चा |
\v 34 मनखि कु नौंनु खन्दि पेंदी ऐ, अर तुम बुळदां देखा पेटु अर पियक्कड़ मनिखि, चुंगी लेंण वळुं को अर पापियों को दग्ड़या |
\v 35 पर ज्ञान अपंणि सब सन्तानों बटी सच्चु ठैरे गे |
\v 36 फिर कै नियमशाश्त्र का जंणन वळा न यीशु से अजुजि कैरी, कि मी दगड़ी खाणुं खा, अर उ वे फरिसी का घरमा जै के खाणु खाणु कु बैठिनि |
\v 37 अर देखा, वे शहर कि एक पापि न जंनान यु जांणिके कि यीशु फरिसी का घर मा खांणु खांणुकु बैठयुं च, वा संगमरमर का एक भांडा मु इतर लै |
\v 38 अर वेका खुट्टुं का संमणि पिछनै खड़ी ह्वेके रुंदी रुंदि यीशु का खुट्टु तैं आंसु न भिगौंण अर अपंणा बाळुं न पोछण लगि गे अर वेका खुट्टुं कि बराबर भुकि लेके ऊं पर इत्र मळि |
\v 39 यु देखिके उ फरिसी जैं न वेतैं बुलै छौ, अपंणा मन मा सोचण लगि गे, जु यु रैबारया होंदु ता जांणि जांदु कि या ज्व ये तैं छूणि च वा क्व अर कन जंनान चा ? किलैकि व ता पापिन चा |
\v 40 यु सूंणि के यीशु न वेका जवाब मा बोलि; "मिन तवेमु कुछ बुनै" अर तब वेन बोलि, "हे गुरु, बोल |”
\v 41 कै बड़ा आदिम का द्वी देंणदार छा, एक पांच सौ अर दुसरो पचास दीनार को देंणदार छौ |
\v 42 जबकि ऊंमु चुकौणु कु कुछ नि छौ ता वेन दुयुं तैं माफ कैरी दीनि: ता ऊं मां बटी कु वेसे जादा प्यार करुलो ?
\v 43 शमौना न जवाब दीनि, "मेरि समझ मा उ जैकु वेन जादा छोड़ी दीनि: ऊंन वेमु बोलि तिन ठिक विचार कैरी |”
\v 44 अर वीं जंनना कि तरपां मुड़ी के वेन शमौन बटी बोलि; "क्या तु ईं जंनन तैं देखणि छै ? मि तेरा घर मा ऐयुं पर तिन मेरा खुट्टुं तैं धोणु कु पाणि नि दीनि, पर ईं न मेरा खुट्टा आंसु न भिगैनि, अर अपंणा बाळुं न पोंछनि !
\v 45 तिन मेरी भुकि नि लीनि, पर जब बटी मि ऐ छौं तब बटी ईं न मेरा खुट्टु तैं चुंमण नि छोड़ी |
\v 46 तिन मेरा मुंड पर तेल नि लगै; पर ईं न मेरा खुट्टु पर इत्र मळि |”
\v 47 इलै मि त्वेमु बुनु छौं, "ईंका पाप जु भौत छा, माफ ह्वेनि, किलैकि ईं न भौत प्रेम कैरी, पर जैकु जरा माफ ह्वे उ जरा प्रेम करुदु |
\v 48 अर ऊंन वीं जंनानि मु बोलि, "तेरा पाप क्षमा ह्वे गेंनि |”
\v 49 तब जु लोग वे दगड़ी खांणु खांणुकु बैठयां छा, उ अपंणा अपंणा मन मा सोचण लगि गेंनि कि यु कू च जु पापों तैं भि माफ करदु ?
\v 50 पर यीशु न वीं जंनानि मु बोलि, तेरा विश्वास न त्वेतैं बचैयेलि, कुशल से चलि जा |
\c 8
\p \v 1 ईं घटना का बाद उ शहर शहर अर गौं गौं मा प्रचार करदी, अर परमेश्वर का राज्य को सुसमाचार सुंणौदि, फिरण लगि गे |
\v 2 अर उ भैर वे दगड़ी छा: अर कतगा जंनना भि जु दुष्टात्त्माओं बटी अर बिमारियों बटी छुड़ैये गे छै, अर उ वी छिंन, मरियम ज्व मगदलीनि जंणे जांदी छै अर जैंमा बटी सात दुष्टात्मा निकळि छै |
\v 3 अर हेरोदेस का भण्डारी खोजा जनानि योअन्ना अर सूसन्नाह अर भौत जनानि: यु ता अपंणि धन सम्पति न वेकी सेवा करदी छै |
\v 4 जब बड़ी भीड़ कट्ठा ह्वे अर गौं गौं का लोग वेमु औंदा छा, ता वेन ऊंमु मिशाल देके बोलि |
\v 5 "एक बीज बुतंण वळो बीज बुतुंणु कु निकळि: बुतणा का समै कुछ बीज बाटा का तीर ढीस गिरिनि अर रौंदे गेंनि, अर आकाश का पक्षियों न वेतैं चुगि लीनि |”
\v 6 अर कुछ पौड़ पर गिरिनि, अर उपजि, पर तरौटि नि मिलणा कारण सूखि गे |
\v 7 कुछ झबलाड़ मा गिरिनि, अर झबलाड़ा न दगड़ी दगड़ी बड़ि के वेतैं दबै दीनि |
\v 8 अर कुछ अच्छी भूमि पर गिरिनि, अर उगि के सौ गुणा फल लै: यु बोलि के वेन ऊंची अवाज मा बोलि, "जौंका सुंणना का कन्दूड़ होंनु उ सूणि ल्योनु |”
\v 9 वेका चेलों न वेमु पूछि, "या मिशाल क्या चा ?” यीशु न बोलि,
\v 10 "तुमतैं परमेश्वर कि राज्य का भेदुं कि समझ दिये गे, पर औरुं तैं मिशाल देके सुंणैये जांणु चा, इलैकि उ देखिके भि नि देखुनु, अर सूंणिके भि नि संमझुनु |”
\v 11 मिशाल या चा; "बीज ता परमेश्वर को वचन चा |”
\v 12 बाटा का किनारा का यु छिंन, जौं न वचन सूंणि, तब शैतान ऐ के ऊंका मन बटी वचन उठैके लिजांदु, कि कखि इन नि हो कि उ विशवास कैरि के उद्धार पौंनु |
\v 13 पौड़ पर का उ छिंन, कि जब सुंणदिनि, ता ख़ुशी से वचन तैं स्वीकार करदिनि, पर जड़ नि पकड़ना कारण उ जरा देर तक विशवास रखदिनि, अर अजमैस का बगत बैहकि अटल नि रांदिनि |
\v 14 जु झिबलांण मा पोड़िनि, उ उछिंन, जु सुणदा ता छिंन पर बडद- बडद चिंता अर धन दौलत का सुख का फेर मा फंसि जंदिनि, अर ऊंको फल पकुदु नी चा |
\v 15 पर अच्छी भूमि म का उ छिंन, जु वचन सूंणि के भला अर अच्छा मन मा सम्भाळि के रखदिनि, अर धीरज से फल लौंदा छिंन |
\v 16 क्वी दिया बाळि के भांडा उन्द नि लुकौंदु, अर ना खाट का तौळा रखुदो, पर दीवट पर रखुदो इलैकि भितर औंण जांण वळा उज्यळु पौंनु |
\v 17 कुछ छिप्युं नी चा कि जु प्रगट नि हो; अर ना कुछ गुप्त मा चा जु जंणे नि जौ, अर प्रगट नि हो |
\v 18 इलै चौकस रावा, कि तुम कनकै सुंणदा छां ? किलैकि जैं मा छैं च वेतैं दिये जालो; अर जै मा नी च वे बटी ऊ भि लिये जालो जैतैं उ अपंणु समझुदु |
\v 19 यीशु कि माँ अर भै वेमु ऐनि, पर भीड़ होंणा का वझैसे वे बटी भेंट नि कैरी सैकि |
\v 20 अर लोगुं न वेमु बोलि, "तेरी माँ अर तेरा भै भैर खड़ा होंयां छिंन अर त्वेसे मिलंण चांणा छिंन |”
\v 21 वेन वांका जवाब मा ऊं मु बोलि, "मेरी माँ अर मेरा भै वी छिंन, जु परमेश्वर का वचन तैं सुंणदा अर मणदा छिंन |
\v 22 फिर एक दिन उ अर वेका चेला नाव पर चड़िनि, अर वेन ऊंमु बोलि, "आवा तलौ का छाला पर जंदा !” अर तब चेलों नाव खोलि दीनि |
\v 23 पर जब नाव चलिणि छै, तब यीशु सेगे: अर तलौ मा आंधी ऐ अर नाव पाणी न भुरेण लगिगे अर उ विपदा मा छा |
\v 24 तब ऊंन यीशु का समिणि ऐके वेतैं बिजाळि, अर बोलि, "हे स्वामि हे स्वामि, हम नाश होंण वळा छां !” तब वेन उठिकै आंधी तैं अर पाणी कि बौछारयुं तैं झिड़की अर उ थमि गेंनि, अर तब भौत चैन ह्वेगे |
\v 25 अर वेन ऊंमु बोलि; "तुमारु विशवास कख छौ ? पर उ डैरी गेंनि अर हकदक ह्वेके आपसमा बुन लगि गेंनि, "यु कू चा ? जु आंधी अर पाणी तैं आज्ञा देंदु, अर उ वेकी मणदिनि |”
\v 26 फिर उ गिरासेनियों का देश मा पौंछि, जु पल्या छाला गलील का समणि चा |
\v 27 जब यीशु छाला पर उतरी, त वे गौं को एक आदिम ऊंतै मिलि, जै पर दुष्टात्मा छै अर उ भौत दिनु बटी ना झुल्ला पैरुद छौ अर ना घर मु रौंदु छौ पर कब्रिस्तान मु रौंदु छौ |
\v 28 उ यीशु तैं देखिके चिलै, अर वेका समणि पोड़ि के ऊंचि अवाज मा बोलि; "हे परम प्रधान परमेश्वर का नौना यीशु मी त्वे से क्या काम ! मि त्वे बटी अजुजि कनु छौं मीतैं पिड़ा नि दि !”
\v 29 किलैकि उ वीं अशुद्ध आत्मा तैं वे मनिखी बटी निकंळे आज्ञा देंणु छौ, इलैकि वा आत्मा वे पर बार बार औंदि छै; अर जबकि लोग वेतैं संगळु न बंधदा छा, तौभि उ बंधनों तैं तोड़ि देंदु छौ, अर दुष्टात्मा वेतैं जंगळ मा भगौंदि छै |
\v 30 यीशु न वेमु पूछि, ''तेरु नौ क्या च ?'' वेन बोलि, ''सेना,'' किलैकि वे पर बिंजा दुष्टात्मा बैठि गे छै |
\v 31 अर ऊंन यीशु बटी अजुजि कैरी, कि "हमतैं गैरा खड मा जांणे कि आज्ञा नि दि |”
\v 32 उख पौड़ पर सुंगरु को एक बडू झुण्ड चरणु छौ, अर ऊंन यीशु से अजुजि कैरी, कि हमतैं ऊंमु बैठणै आज्ञा देदि, अर वेन ऊंतै जांण दींनि |
\v 33 तब दुष्टात्मा वे आदिम बटी निकळि के सुंगरु मा गै अर उ झुण्ड तलौ मु पोड़ि के मरि गे |
\v 34 चरवहा यु जु कुछ ह्वे छौ देखिके भगिनि, अर शहर मा अर गौं मा जै के य बात बोलि |
\v 35 अर लोग यु जु कुछ ह्वे छौ देखणु गैंनि, अर यीशु का समणि ऐ के जै आदिम पर बटी दुष्टात्मा निकळि छै वेतैं यीशु का खुट्टों संमणि कपड़ा पैरयां अर चेत न बैठयुं देखि के डरि गेंनि |
\v 36 अर देखण वळुं न ऊंतै बतै, कि उ दुष्टात्मा को सतायुं आदिम कनकै खूब ह्वे |
\v 37 तब गिरासेनियों का इना उना का सब लोगुं न यीशु मु अजुजि कैरी कि हमारा इख बटे चलि जा; किलैकि उ बिंजा डैरिगे छा: अर उ नाव पर चैड़ि के वापिस चलि गे |
\v 38 जै आदिम बटी बिजां दुष्टात्मा निकळि छै उ यीशु से अजुजि कन लगि गे कि मीतैं अफ दगड़ी रैंणदि, पर यीशु न वेतैं विदा कैरिके बोलि |
\v 39 "अपंणा घर मा जा अर लोगुं मु बोल, कि परमेश्वरा न त्वेकु कन बड़ा काम करनि" अर उ जैके सैरा शहर मा प्रचार कन लगि गे कि यीशु न मी कु कन बड़ा काम करनि |
\v 40 जब यीशु वापिस जांणु छौ, त लोग ऊं बटी ख़ुशि से मिलनि; किलैकि उ सब वेकी बाट जुगंळा छा |
\v 41 अर देखा याईर नौं को एक आदिम जु मन्दिर को मुखिया छौ, यीशु का समणि ऐ अर वेका खुट्टों मु पोड़िके वे बटी अजुजि कन लगि गे, कि मेरा घर चल
\v 42 किलैकि वेकी बारह बरस कि इकुंत नौनि छै, अर वा मुरण वळी छै: जब उ जांणु छौ तब लोग वे पर गिरदा पोड़दा छा |
\v 43 अर एक जनान न जैं तैं बारह बरस बटी ल्वे बुगणो कु रोग छौ, अर वीं न अपंणि सैरी कमै बैदों पर खर्च कैरेलि छै अर तब भि कैका हथ बटी खूब नि ह्वे सैकि |
\v 44 अर वीं न पिछनै बटी ऐ के यीशु का कपड़ा किनरा तैं छ्वी, अर तुरंत वे ही बगत वींको ल्वे बुगंण थमि गे |
\v 45 इथगा मा यीशु न बोलि, "मीतैं कै न छ्वी ?” जब सब ना बुनं लगि गेंनि, तब पतरस अर वेका दगड़यों न बोलि; "हे स्वामि त्वेतैं ता भीड़ दबौंणि चा अर त्वे पर पोड़नि चा |”
\v 46 पर यीशु न बोलि: "कै न मीतैं छ्वी चा किलैकि मिन जांणेलि कि मी मा बटी सामर्थ निकळि |”
\v 47 जब वीं जंनना न देखि कि मि लुकि नि सकदुं, तब कौंपदि ऐ अर वेका खुट्टों मु पोड़िके सब लोगुं का समणि बथै, "मिनं कैं वझैसे त्वेतैं छ्वी, अर कनकै एक दम से खूब ह्वे ग्यों |”
\v 48 वेन वीं बटी बोलि, "हे बेटी, तेरा विशवास न त्वेतैं खूब कैरि, कुशल से चलि जा |”
\v 49 उ इन बुनु ही छौ, कि कैन मन्दिर का मुखिया का इख बटी ऐके बोलि, "तेरी नौनि मरिगे: गुरु तैं अब दुःख नि दि |”
\v 50 यीशु न सूंणिके वेतैं जवाब दीनि, "डैर ना, सिर्फ विशवास रख ता व बचि जालि |”
\v 51 घर मा ऐ के यीशु न पतरस अर युहना अर याकुब अर वीं नौनि का ब्वे- बाबुं तैं छोड़िके और कै तैं अफ दगड़ि भितर नि औंण दीनि |
\v 52 अर सब लोग वींकु रोंणा छा, पर वेन बोलि; "रव्वा ना, व मरि नी च पर सेंणि च |”
\v 53 उ यु जांणि के कि वता मरिगे, उ वेको ठट्टा कनं लगि गेंनि |
\v 54 पर वेन वीं को हथ पकड़ि, अर चिल्लैके बोलि, "हे नौनि उठ !”
\v 55 तब वींका प्राण फिर ऐ गेंनि अर व तुरंत उठि; फिर वेन आज्ञा दीनि कि वींतै कुछ खांणुकु दिये जौ
\v 56 वींका ब्वे- बाब हकदक ह्वेगे छा, "पर वेन ऊंतै चितै कि यु जु कुछ भि ह्वे उ कै मु नि बुल्यां |”
\c 9
\p \v 1 फिर वेन बारहों तैं बुलैके ऊंतै सब दुष्टात्मा अर बिमारियों तैं दूर कनै सामर्थ अर अधिकार दीनि |
\v 2 अर ऊंतै परमेश्वर का राज्य कु प्रचार कनु कु, अर बीमारूं तैं खूब कनु कु भेजि |
\v 3 वेन ऊं बटी बोलि, "बाटा कु कुछ नि रख्यां , नता लाट्ठो, न झोळा, न रोट्टी, न रुप्या अर न द्वी द्वी कुरता |
\v 4 अर जैभि घर मा तुम जा, उखि रावा; अर उख बटी विदा ह्वा |
\v 5 जु क्वी तुमतैं स्वीकार नि कौरु त वे शहर बटी निकळदी अपंणा खुटुंकि धूळ झाड़ि दिय्याँ कि ऊं पर गव्हे हो |
\v 6 अर उ निकळि के गौं गौं सुसमाचार सुंणौदि, अर हर कखि लोगुं तै खूब करदि फिरनि |
\v 7 अर देश का चौथाई कु राजा हेरोदेश यु सब सूणिके घबरै गे, किलैकि कतगु नि बोलि, कि युहन्ना मुर्दों मा बटी ज्यूंदु ह्वेगे |
\v 8 अर कथगु नि यु बोलि "एलिय्याह दिखेगे: औरु न यु कि पुरणा रैबारयों मा बटी क्वी ज्यूंदु ह्वेगे
\v 9 पर हेरोदेशा न बोलि, "युहन्ना को ता मिन मुंड कटवै छौ अब यु कू च जैका बारा मा इन बात सुंणनु छौ ? अर वेन ऊंतै दिखणें इच्छा कैरी |
\v 10 फिर प्रेरितों न वापिस लौटिके जु कुछ ऊंन कै छौ, वेतै बतै दीनि, अर वेन ऊंतै अलग कैरिके बैतसैदा नौं का एक शहर मा लीगि |
\v 11 यु जांणि के भीड़ वेका पिछनै ह्वेगे: अर उ ख़ुशि से वे बटी मिलि, अर ऊं बटी परमेश्वर का राज्य कि बात कन लगि गे: अर जु खूब होंण चांणा छा, ऊंतै खूब कैरी |
\v 12 जब दिन ढळण लगि गे, त बारहों नं ऐ के वेमु बोलि, भीड़ तैं विदा कैरर, कि चारों तरपां का गौं अर बस्तियों मु जैके टिकुनु, अर खांणु कु इंतजाम करुनु, किलैकि हम इख सुनसान जगह मु छां |
\v 13 यीशु न ऊंमु बोलि, "तुम ही ऊंतै खाणुकु द्या |" ऊंन बोलि, हम मु पांच रुट्टी अर द्वी माछु तै छोड़िके और कुछ नी चा : पर हाँ जु हम जै के यूँ सब लोगुं कु खाणु मोल ल्यां, त ह्वे सकुदु चा: उ लोग ता पांच हजार बैखुं का लगभग छा |
\v 14 यीशु न ऊंमु बोलि, "तुम ही ऊंतै खाणु कु द्या: ऊंन बोलि, हममु पांच रुट्टी अर द्वी माछुं तै छोड़िके और कुछ नीचा: पर हाँ जु हम जैके यूँ सब लोगुं कु खाणु मोल ल्यां, त ह्वे सकुदु चा: उ लोग ता पांच हजार बैखुंका लगभग छा |
\v 15 ऊंन इनि कैरी, अर सभ्युं तै बैठै दीनि |
\v 16 तब वेन उ पांच रोट्टी अर द्वी माछि अपंणा हथ मु लीनि, अर स्वर्ग जना देखिके धन्यवाद कैरी, अर तोड़ि तोड़िके चेलों तैं देंदि गे, कि लोगुं तै परोसुंनु |
\v 17 अर सभि खैके छकि गेंनि, अर बच्य्याँ टुकड़ु न बारह टुफरा भोरिके उठैनि |
\v 18 जब उ एकांत मु प्रार्थना कनु छौ, अर चेला वे दगड़ि छा, त वेन ऊं बटी पूछी कि लोग मी कु क्या बोळदिनं ?
\v 19 ऊंन जवाब दीनि, युहन्ना बपतिस्मा देंण वळो, अर क्वी क्वी एलिय्याह, अर क्वी यु कि पुरणा रैबारयों मा बटी क्वी जिंदु ह्वेगे |
\v 20 वेन ऊंमु पूछि, पर तुम मी कु क्या बोळदां ? पतरस न जवाब दीनि, "परमेश्वर कु मसिह |"
\v 21 तब वेन ऊंतै चितैके बोलि, कि यु कैमु नि बोल्यां |
\v 22 अर वेन बोलि, मनिखी का नौना कु यु जरूरि चा, कि उ भौत दुःख उठौ, अर पुरनिया अर महायाजक अर व्यवस्था का जंणन वळा वेतैं तुच्छ समझिके मरुनु, अर उ तिसरा दिन जी उठु |
\v 23 वेन सभ्युं बटी बोलि, जु क्वी मेरा पिछनै औंण चांदु, त अपणा आप कु इंन्कार कौरु अर रोज अपणु क्रूस उठैके मेरा पिछनै ह्वे ल्यो |
\v 24 किलैकि जु क्वी अपंणु प्राण बचौण चालो उ वेतै खोलु, पर जु क्वी मीकु अपणु प्राण खोलो उई वेतै बचालो |
\v 25 जु मनिखि सारा संसार तैं पैल्यो, अर अपणु प्राण ख्वे द्यो, य वेको नुकसान उठौ, त वेतैं क्या फैदा होलु ?
\v 26 जु क्वी मी बटे अर मेरि बातुंसे शरमालो; उनि मनिखि नौनु भि जब अपंणि, अर अपंणि पिता कि, अर पवित्र स्वर्गदूतों कि, महिमा सहित आलो, त वे बटी शरमालो |
\v 27 मि तुम बटी सच्च सच्च बुनु छौं, कि जु इख खड़ा छिंन, ऊंमा बटी क्वी क्वी इन छिंन कि जब तक परमेश्वर को राज नि देखि ल्योनु, तब तक मौत को स्वाद नि चखला |
\v 28 यूं बातों का बाद क्वी आठ दिन बाद उ पतरस अर युहन्ना अर याकुब तैं दगड़ा मु लेके प्रार्थना कनुकु पौड़ पर गै |
\v 29 जब उ प्रार्थना कनु छौ, त वेको चेहरा को रूप बदलिगे: अर वेका कपड़ा सुफेद व्हेके चंमकण लगिगे |
\v 30 अर देखा, मूसा अर एलिय्याह, यु द्वी आदिम वे दगड़ी बात कना छा |
\v 31 यु महिमा सहित दिखेनि; अर वेका मरणे कि चर्चा कना छा, जु यरूशलेम मु होण वळु छौ |
\v 32 पतरस अर वेका द्गड़या निद मा भोरय्यां छा, अर जब ढंग न चेत मा ऐनि, त ऊंकि महिमा अर ऊं द्वी मनख्यूं तैं, जु वे दगड़ी खड़ा छा, देखि |
\v 33 जब उ वेका समणि बटी जांण लगि गेंनि, त पतरसा न यीशु मु बोलि; हे स्वामि हमारु इख रांण ठिक चा अर हम तीन तंबु बंणौला, एक त्वेकु, एक मूसा कु, अर एक एलिय्याह कु | उ जंणदु नि छौ कि क्या बुनु च |
\v 34 उ यु बुनु ही छौ, कि इथगा मा एक बादळ न ऐके ऊंतै छै दीनि, अर जब उ वे बादळ बटी घिरण लगिगीनि, त डैरि गेंनि |
\v 35 अर वे बादळ बटे यु बचन निकळि, कि यु मेरु नौनु अर मेरु चुणय्युं चा, एकि सूणा |
\v 36 यु वचन हुन्दी यीशु अकेला पये गे: अर उ चुप रै, अर जु कुछ देखि छौ, वांकि क्वी भि बात ऊं दिनु मा कैमा नि बोलिनि |
\v 37 अर दुसरा दिन जब उ पौड़ बटे उतरिनं, त एक बड़ि भीड़ ऊंसे मिलणु कु ऐ |
\v 38 अर देखा, भीड़ मु बटी एक आदिम न चिल्लैके बोलि, "हे गुरु मि त्वे बटे अजुजि कनु छौं, कि मेरा नौना पर किरपा दृष्टि कैर; किलैकि उ मेरु इकुंत नौनु च |
\v 39 अर देख, एक दुष्टात्मा वेतैं पकड़दि चा, अर उ बिंजा चिल्लांदु, अर व वेतैं इन मरोड़िदि कि उ गिच्चामु झाग भरि देंदु; अर वेतै कुचलीके बड़ि मुश्किलसे छोड़दु |
\v 40 अर मिनं तेरा चेलों बटी अजुजि कैरि छै, कि वेतै निकाळा; पर उ नि निकाळि सकिनि |
\v 41 यीशु न जवाब दीनि, हे अविश्वासियों अर हठिला लोगुं, मि कब तक तुम दगड़ी रौलु, अर तुमारि सौलु ? अपंणा नौंना तैं इख लेके औ |
\v 42 उ औंणु हिछौ कि दुष्टात्मा न वेतैं पटकि के मरोड़ि, पर यीशु न अशुद्ध आत्मातैं झिड़कि अर नौना तैं खूब कैरिके वेका पिता तैं सौंपि दीनि |
\v 43 तब सब लोग परमेश्वर कि बड़ी सामर्थसे चकित ह्वेनि |
\v 44 पर जब सब लोग ऊं सब कामु से जु यीशु न कैरी छा, अचम्भा कंना छा, त वेन अपंणा चेलुं मु बोलि यु बात तुमारा कंदुडू मु पोड़ि रौनु, किलैकि मनिखि नौनु मनख्यूं का हथमा पकड़वैये जांणु चा |
\v 45 पर उ ईं बात तैं नि समझदा छा, अर य वे बटी छिंपी रै; के उ वींतै नि जंणनं पौनु, अर उ ईं बातका बारामु ऊं बटे पुछंण से डरदा छा |
\v 46 फिर ऊंमु यु झगड़ा होण लगिगे, कि हममु बड़ु कूचा?
\v 47 पर यीशु न ऊंको मनको विचार जांणि दीनि: अर एक बच्चा तैं अपंणा समणि खड़ु कैरि |
\v 48 अर ऊं बटे बोलि; "जु क्वी मेरा नौ से ये बच्चातैं स्वीकार करदु, उ मीतैं स्वीकार करदुचा, उ मेरा भेजण वळा तैं स्वीकार करदु, किलैकि जु तुम मु बटी सबसे छोटु से छोटु चा, वी बड़ु चा |
\v 49 तब युहन्ना न बोलि, हे सवामि हमु न एक आदिम तैं तेरा नौ से दुष्टात्मा तैं निकळद देखि, अर हमुन वेतैं मना कैरी, किलैकि उ हम दगड़ी ह्वेके तेरा पिछनैं नि होंदु |
\v 50 यीशु न वेमु बोलि, "वेतैं मना नि कैरा; किलैकि जु तुमारा विरोध मा नी च, उ तुम दगड़ि च |"
\v 51 जब वेका मथि उठौणा का दिन पूरा होण पर छा,जु वेन यरूशलेम जांणो विचार पक्कु कैरि छौ |
\v 52 अर वेन अपंणा अगनैं दूत भेजिनि: उ सामरियुं का एक गौं मा गैंनि, कि वेकु जगह तयार करुनु |
\v 53 पर ऊं लोगुं नं वेतै औंण नि दीनि, किलैकि उ यरूशलेमो कु जांणा छा |
\v 54 यु देखिके वेका चेला याकुब अर युहन्ना न बोलि; "हे प्रभु क्या तु चांदि छै, कि हम आज्ञा द्यां कि आकाश बटी आग गिरि के ऊंतै भस्म कैरि द्यो |"
\v 55 पर वेन पलटी के ऊंतै झिड़कि अर बोलि, तुम नि जंणदा कि तुम कन आत्मा का छां |
\v 56 किलैकि मनखी को नौनु लोगुं का प्राणु तैं नाश कनु कु न पर बचौंणु कु ऐ चा: अर उ कै और गौं मा चलि गे
\v 57 जब उ बट्टा मा जांणु छौ, त कैंन वेमु बोलि, जख जख तु जैलि, मि तेरा पिछनैं औलु |
\v 58 यीशु न वेमु बोलि, "लोमड़ियों का भट अर आकाश का पक्षियों का बसेरा होंदा छिंनं, पर मनिखि का नौंना तैं कपाळ ढकौंणे भि जगह नी चा |
\v 59 वेन दुसरा कु बोलि, मेरा पिछनैं ह्वेलि; वेन बोलि; "हे प्रभु पैलि मी जांणदि कि अपंणा पिता तैं खडै द्यों"
\v 60 ऊंन वेमु बोलि, "मुरयां होयुं तै अपंणा मुरदा खड्योंण दि, पर तु जैके परमेश्वर कि राज्य कि कथा सुंणौ |"
\v 61 एक हैंका न भि बोलि; हे प्रभु मि तेरा पिछनैं औलु, पर पैलि मी जांण दि कि अपंणा घर का लोगुं से विदा ह्वे ल्यों |
\v 62 यीशु न वेमु बोलि; जु क्वी अपंणु हथ हौळ पर रखिके पिछनैं देखदु, उ परमेश्वर का राज्य का लैख नी चा |
\c 10
\p \v 1 अर यूं बातुं का बाद प्रभु न सत्तर और मनिखि चुनिनि अर जै जै शहर अर जगह कु उ अफ जांणु कु छौ, उख ऊंतै द्वी द्वी कैरिके अपंणा अगनैं भेजि |
\v 2 अर वेन ऊंमु बोलि; "पक्यां पुंगड़ा ता बिंजा छिंन पर मजदूर कम छिंन: इलै पुंगड़ा का स्वामि बटी अजुजि कैरा कि उ अपंणा पुंगड़ा लवै कनु कु मजदूर भेजि द्यो |
\v 3 जावा; देखा मि तुमतैं भेड़ूं का समान भेड़ियुं का बीच मा भेजुणु छौं |
\v 4 इलै न बटुवा, न झोळा, न जुत्ता ल्या; अर न बाटा मु कैतै नमस्कार करंय्या |
\v 5 जैका भि घर मा जैल्या, त पैलि बुल्यां, कि ये घर कु कल्याण हो |
\v 6 जु उख कल्याण का लैख क्वी होलु; त तुमारु कल्याण वे पर ठैरुलो, निथर तुम मु वापिस ऐ जालो
\v 7 वे ही घर मा रावा, अर जु कुछ ऊं बटे मिलु, वी खयां अर पिय्याँ, किलैकि मजदूर तैं अपंणि मजदुरि मिलण चैंणी: अर घर घर नि फिरय्यां |
\v 8 अर जै शहर मु जैल्या, अर उखा लोग तुमतैं औंण द्यूनु, त जु कुछ तुमारा अगनैं रखे जौ वी खैयां |
\v 9 उख बीमारों तैं खूब करयां: अर ऊंमु बुल्यां कि परमेश्वर को राज तुमारा समणि ऐगे |
\v 10 पर जै शहर मा जैल्या, अर उख लोग तुमतैं स्वीकार नि करुनु ता वे शहर का लोगुं मु जैके बुल्यां |
\v 11 कि तुमारा शहर कि धूळ भि, जु हमारा खुट्टूं मा लगीं चा, हम तुमारा संमणि झाड़ि दिंदा, तौभि यु जांणि जा कि परमेश्वर कु राज तुमारा संमणि ऐ पौंछि गे |
\v 12 मि तुममु बुनु छौं, कि वे दिन वे शहर कि दशा से सदोम कि दशा सैण जुगुत ह्वेलि |
\v 13 हाय त्वे खुराजीन पर ! हाय त्वे बैतसैदा पर ! जु सामर्थ का काम तुममु किरे गेंनि, जु उ सूर अर सैदा मु करे जांदा, त उ टाट ओड़िके अर छारा मु बैठि के कभि का मन फिरै देंदा |
\v 14 पर न्याय का दिन तुमारी दशा से सूर अर सैदा कि दशा सैंण जुगुत ह्वेलि |
\v 15 अर हे कफरनहूम क्या तु स्वर्ग तक ऊंचो करे जैलि ? तु ता अधोलोक तक मूड़ी जैली |
\v 16 जु तुमारी सुणदु, उ मेरि सुणदु चा; अर जु तुमतैं तुच्छ जंणुदु, उ मीतैं तुच्छ जंणुदु, उ मेरा भेजण वळा तैं तुच्छ जंणुदु |
\v 17 उ सत्तर चेला ख़ुशि से ऐ के बुन लगि गेंनि, "हे प्रभु तेरा नौ से दुष्टात्मा भि हमारा वश मु चा |”
\v 18 वेन ऊं बटी बोलि; मि शैतान तैं बिजलि का समान स्वर्ग बटी गिरद देखणु छौं |
\v 19 देखा, मिनं तुमतैं सांपों अर बिछुओं तैं रौंदुणो को, अर शत्रु कि सैरी सामर्थ पर अधिकार दियू चा; अर कैं चीज बटी तुमतैं क्वी नुकसान नि होलु |
\v 20 तौभि ईं बात से खुश नि ह्वा, कि आत्मा तुमारा वश मु चा, पर यांसे खुश ह्वा कि तुमारा नौं स्वर्ग मा लेख्यां छिनं |
\v 21 वीं घड़ी यीशु पवित्र आत्मा मा ह्वेके ख़ुशि से भरि गे, अर बोलि; "हे पिता स्वर्ग अर प्रथ्वी का प्रभु, मि तेरु धन्यवाद करदूं, कि तिनं यूं बातुं तैं ज्ञानियों अर समझदारुं बटी छिपै के रखि, अर बालकों पर प्रगट कैरी: हां हे पिता किलैकि त्वे यु ही अच्छु लगि |”
\v 22 मेरा पिता न मीतैं सब कुछ सौंपेलि अर क्वी नि जंणदु कि नौनु कू च केवल पिता, अर पिता कू चा यूभि क्वी नि जंणदु, केवल नौनु अर जै पर नौनु वेतैं प्रगट कनंचौ |
\v 23 तब यीशु न चेलुं कि तरपां फेरिके अकेला मा बोलि, धन्य छिंन उ आंखा जु यूं बातुं तैं देखणि चा जौंतै तुम देखणा छां |
\v 24 किलैकि मि तुममु बोनु छौं, कि भौत से रैबारयों अर राजाओं न चै, कि जु बात तुम देख्दां ऊंतै देखनु; पर नि देखि अर जौं बातुं तै तुम सुणदा छां ऊंतै सुणुनु, पर नि सुणिनि |
\v 25 अर देखा एक व्यवस्था को जंणन वळु उठि; अर यु बोलिके वेकि अजमैस कन लगि गे; कि हे गुरु अनन्त जीवन को वारिस होणु कु मि क्या कैरु ?
\v 26 वेन वे बटी बोलि; कि नियमशाश्त्र मा क्या लेख्युं चा ? तु कनंकै पड़दि?
\v 27 वेन जवाब दीनि, कि तु प्रभु अपंणा परमेश्वर तैं अपणा सारा मन अर अपणा सारा प्राण अर अपणि सारि शक्ति अर अपणि सारि बुद्धि का साथ प्रेम रख; अर अपणा पड़ोसि से अपणा समान प्रेम रख |
\v 28 वेन वे बटे बोलि, तिन ठिक जवाब दीनि, यु ही कौर ता तु ज्यूंदु रैलि |
\v 29 पर वेन अफतैं धर्मि ठैराणे मनसा से यीशु मु पूछि, ता मेरु पड़ोसि कू चा ?
\v 30 यीशु न जवाब दीनि; कि एक मनिखि यरूशलेम बटी यरीहो कु जांणु छौ, कि इत्गा मा डाकुओं नं घेरिके वेका कपड़ा उतारिनी, अर मारि पीटि के वेतैं अध्मोरयूँ छोड़िके चलि गेंनि |
\v 31 अर इन ह्वे; कि वे ही बाटा बटी एक याजक जांणु छौ: पर वेतैं देखिके कतरै के चलि गे |
\v 32 उनि एक लेवि वीं जगह मा ऐ, ऊ भि वेतैं देखिके कतरै के चलि गे |
\v 33 पर एक सामरी जाति को यात्री उख ऐ, अर वेतैं देखिके तरस खै |
\v 34 अर वेका समणि ऐ अर वेका घावों पर तेल अर दाखरस डाळि के पट्टी बांधि, अर अपंणि सवारि पर चड़ै के धर्मशाळा मा लीगि, अर वेकि सेवा टैळ कैरि |
\v 35 दुसरा दिन वेन द्वी दिनार निकाळि के भटियारा तैं दीनि,अर बोलि; येकि सेवा टैल कैरि, अर जु कुछ तेरु और लगुलो, उ मि लौटंण पर त्वेतैं दे द्यूलु |
\v 36 अब तेरी समझ मा जु डाकुओं मा घिरि गे छौ, यूं तिन्युं मा बटी वेको पड़ोसि कु ठैरी ?
\v 37 वेन बोलि, वी जैंन वे पर तरस खै: यीशु न वेमु बोलि, "जा तू भि इनि कैर |”
\v 38 फिर जब उ जांणु छौ, त तब उ एक गौं मा गै, अर मार्था नौं कि एक जनना नं वेतै अपंणा घर मा ठैरै |
\v 39 अर मरियम नौं कि वींकि एक बैंण छै; व पभु का खुट्टुं का समणि बैठि के वेका वचन सुंणदि छै |
\v 40 पर मार्था सेवा करद करद घबरै गे अर वेका समणि ऐ के बुन लगि गे; "हे प्रभु, क्या त्वेतैं कुछ भि चिंता नी च कि मेरि बैणि न मीतैं सेवा कनुकु अफी अफि छोड़ेलि ?” ता वींकु बोल, कि मेरि मदत कौरु |
\v 41 प्रभु न वींतै जवाब दीनि, मार्था, हे मार्था; तु भौत बातुं कु चिंता करदि अर घबरांदि छै |
\v 42 पर एक बात जरुर चा, अर वे उत्तम भाग तैं मरियम न चुणेलि: जु वीं बटी छिने नि जालो |
\c 11
\p
\v 1 फिर उ कैं जगह मा प्रार्थना कनु छौ: अर जब वेन प्रार्थना कैरेलि छै, त वेका चेलों मु बटे एक चेला न वेमु बोलि; हे प्रभु जन युहन्ना न अपंणा चेलों तैं प्रार्थना कन सिखै उनि तू हमतैं भि सिखै दि |
\v 2 वेन ऊंमु बोलि; जब तुम प्रार्थना कैरा, त इन बोला; हे पिता तेरु नौ पवित्र मणे जौ, तेरु राज्य औ |
\v 3 हमारी दिन भरै रोट्टी रोज हमतैं देंदि रौ |
\v 4 अर हमारा पापों तैं क्षमा कौर, किलैकि हम भि अपंणा हरेक अपराधि तैं क्षमा करंदा, अर हमतैं अजमैस मा नि लौ |
\v 5 अर यीशु न ऊंमु बोलि, तुम मु कू च जैको एक दगड़या हो, अर उ अधा राति मु वेमा ऐ के बोलु, कि हे दगड़या मी तैं तीन रोट्टी दि |
\v 6 किलैकि एक परदेशी दगड़या मी मु ऐयुं च, अर वेका अगनैं रखणु कु मी मु कुछ नी च |
\v 7 अर उ भितर बटी जवाब द्यो, कि मीतैं दुःख नि दि; अब ता दरवजा भि बंद छिन, अर मेरा नौना मेरा समणि चारपै मा छिनं, इलै मि उठि के त्वेतैं नि दे सकदुं ?
\v 8 मि तुम मु बुनु छौं, जु वेकु दगड़या होण पर भि वेतैं उठिके नि द्यो, तौभि अपंणि शर्म छोड़िके मगंणा वझै से वेतैं जथगा जरूरत हो उतगा उठि के देलो |
\v 9 अर मि तुम मु बुनु छौं; कि मगिल्या त तुमतैं दिये जालु; ढुंडिल्या ता तुम पैल्या; खट खटैल्या ता तुमकु खुले जालो |
\v 10 किलैकि जु क्वी मंगदु चा वेतैं मिळदु चा; अर जु ढुंडुदु उ पांदु चा; अर जु खट खटांदु च वेकु खुले जालो |
\v 11 तुममु इन कु पिता होलु, कि जब वेको नौनु रोट्टी मांगु त वेतैं ढुंग्गु द्यो: या माछो मांगु ता माछा का बदला वेतैं गुरौ द्यो ?
\v 12 या अंडुरु मांगु त वेतैं बिच्छु द्यो ?
\v 13 त जब तुम बुरा ह्वेके अपंणा नौना बाळुं तैं भलि भल्यांत देंण जंणदा, ता स्वर्गीय पिता अपंणा मंगण वळुं तैं पवित्र आत्मा किलै नि देलो |
\v 14 फिर वेन एक गूंगि दुष्टात्मा तैं निकाळि: जब दुष्टात्मा निकळि गे त गूंगो बुन लगि गे; अर लोगुं न अचम्भा कैरी |
\v 15 पर ऊंमु बटी भौत लोगुं न यु बोलि, "यु ता शैतान का नौ से दुष्टात्माओं का प्रधान कि मदत से दुष्टात्मा तैं निकाळुदो |
\v 16 औरुं न वेकि अजमैस कनु कु वे बटी आकाश कु एक चिन्ह मांगि |
\v 17 पर वेन ऊंकि मन कि बात जांणि के ऊं बटे बोलि; जै जै राज्य मा फूट पड़दि, उ राज्य उजड़ि जांदु: अर जै घर मा फूट होंदि उ घर नाश ह्वे जांदु |
\v 18 अर जु शैतान अपंणु ही विरोधि ह्वे जौ, त वेकु राज्य कंनकै बंणय्युं रालो ? किलैकि तुम मेरा बारा मा त बुना छां, कि यु शैतान कि मदत से दुष्टात्मा निकाळुदो |
\v 19 ठिक च जु मि शैतान कि मदत से दुष्टात्माओं तैं निकाळुदु छौं, त तुमारि सन्तान कैगि मदत से निकाळिदि इलै वी तुमारु न्याय चुकाला |
\v 20 पर जु मि परमेश्वर कि सामर्थ से दुष्टात्माओं तैं निकाळुदूं, त परमेश्वर को राज्य तुमारा समणि ऐगे |
\v 21 जब बलिष्ठ मनिखि हथियार बांधि के अपंणा घर कि रखवाळि करुदो त वेकि सम्पति बचि रांदि |
\v 22 पर जब वेसे भि जादा क्वी और बलिष्ट चड़ै कैरिके वेतैं जीति लेंदु, त वेका उ हथियार जौं पर वेकु भरोसु छौ, लूछि देंदु अर वेकि सम्पति लूटिके बांटि देंदु |
\v 23 जु मी दगड़ी नि बटोरुदो उ बिखरुद चा |
\v 24 जब क्वी अशुद्ध आत्मा कै मनिखि बटी निकळि जांदि चा त सुखिं जगह मु आराम ढुंडदि फिरदि; अर जब नि पौंदि त बोळदि; कि मि अपंणा वे ही घरमा चलि जौलु जख बटी निकळि छौं |
\v 25 अर ऐ के वेतैं झड़य्युं- सौंप्य्युं अर सज्य्युं पौंदि |
\v 26 तब व ऐ के अफ से बुरि सात और आत्माओं तैं अफ दगड़ी लौंदि, अर व वेमु बैठि के वास करदि, अर वे मनखि पिछनै कि दशा पैलि से भि बुरि ह्वे जांदि |
\v 27 जब उ यूं बातुं तैं बुनु ही छौ त भीड़ मु बटी कैं जंनना न ऊंचि अवाज मा बोलि, "धन्य चा व कोख जैं मा तु रै; अर धन्य छिनं उ दूधि जु तिनं चुसनि |”
\v 28 वेन बोलि हां; पर धन्य छिंन उ जु परमेश्वर का वचन तैं सुंणदिनि अर मंणदिनि |
\v 29 जब भीड़ कट्ठा होंदी जांणि छै त उ बुन लगि गे; कि ये युग का लोग बुरा छिन; उ चिन्ह ढुडदिनि; पर यूनुस का चिन्ह तैं छोड़िके क्वी और चिन्ह ऊंतैं नि दिये जालो |
\v 30 जन यूनुस नीनवे का लोगुं कु चिन्ह ठैरि, उनि मनिखि कु नौनु भि ये युग का लोगुं कु चिन्ह ठैरुलो |
\v 31 दक्षिण कि राणि न्याय का दिन ये समय का मनख्यूं का दगड़ी उठिके ऊंतै दोषि ठैरालि, किलैकि व सुलेमान को ज्ञान सुंनुकु पृथ्वि कि छोर बटी ऐ, अर देखा इख ऊच जु सुलेमान से भि बड़ुचा |
\v 32 नीनवे का लोग न्याय का दिन ये समय का लोगुं का दगड़ी खड़ा ह्वेके, ऊंतै दोषि ठैराला; किलैकि ऊंन यूनुस को प्रचार सुणि के मन फिरै अर देखा इख ऊ च जु यूनुस से भि बड़ु चा |
\v 33 क्वी मनिखि दिया बाळि के दीवट का तौळा नि रखुदो, या ब्यंरा तौळा नि रखुदो, पर दीवट पर रखुदो कि भितर औंण जांण वळा उज्यळु पौंनु |
\v 34 तेरा शरीर को दिया तेरा आंखा छिंन, इलै जब तेरा आंखा खूब छिंन त तेरु सैरु शरीर भि उज्यळु च; पर जब उ बुरि छिंन त तेरु शरीर भि अंधेरु चा |
\v 35 इलै सचेत रै, कि जु उज्यळु त्वेमु चा उ अंधेरु नि ह्वे जौ |
\v 36 इलै जु तेरु सैरु शरीर उजळो हो अर वेकु क्वी हिस्सा अंधेरु नि रौ, त सभि इन उजाळो होल्लो, जन वे बगत होंदु जब दिया अपंणि चमक से त्वेतैं उज्यळु देंदु |
\v 37 जब उ बात कना छा, त कै फरिसि न वे बटी अजुजि कैरी कि मेरा इख खाणु खा; अर उ भितर जैके खाणु खाणु कु बैठि |
\v 38 नियमशाश्त्र का जंणन वळा तैं यु देखि के अचम्भा ह्वे कि उ खाणु खाण से पैलि नहे नी च |
\v 39 प्रभु न वे बटी बोलि, हे फरीसियों तुम कटोरा अर थाळि तैं भैर भैर ता मजौंदा छां, पर तुमारा भितर अंधेर अर दुष्टता भंरि चा |
\v 40 हे निर्बुदिध्यों, जैन भैर को हिस्सा बंणै क्या वेन भितरौ हिस्सा नि बंणै ?
\v 41 पर हां भितरै कि चीजूं तैं दान कैरी द्या, तब देखा सब कुछ तमुकु शुद्ध ह्वे जालो |
\v 42 पर हे फरीसियों हाय च तुम पर ! तुम पुदीना अर सुदाबो को अर सब क़िस्म का साग-पातो को दशवां अंश देंदा, पर न्याय तैं अर परमेश्वर का प्यार तैं टाळि देंदा: चौंण ता चैंणु छौ कि यूं तै भि करदि रांदा अर ऊंतै भि नि छोड़दा |
\v 43 हे फरीसियों हाय च तुम पर ! तुम मन्दिरों मा मुख्य आसण अर बजारुं मा नमस्कार चंद्या |
\v 44 हाय च तुम पर ! किलैकि तुम छिंपी कब्रों का समान छां, जौं पर लोग चळदा छिन, पर नि जंणदिन |
\v 45 तब एक व्यवस्थापक न वेतै जवाब दीनि, कि हे गुरु यूं बातुं का बुन से तु हमारी बुरै कनि छै |
\v 46 ऊंन बोलि; हे व्यवस्थापकों हाय च तुम पर भि ! तुम इन बोझ जौं तै उठौण कठिन चा मनख्यूं पर लादि देंदां पर तुम अफ ऊं बोझुं तै अपंणि एक उंगळि न भि नि छूण चंदा |
\v 47 तुम पर हाय च ! तुम ऊं रैबारयों कि कब्र बंणौदां छां, जौंतै तुमारा बाप- दादों न मारि डाळि छौ |
\v 48 त तुम गवाह छां, अर अपंणा बाप- दादों का कामु मा शामिल छां; किलैकि ऊंन ता ऊंतैं मारि डाळि अर तुम ऊंकि कब्र बंणौणा छां |
\v 49 इलै परमेश्वर कि बुद्धि न भि बोलि, कि मि ऊंमु रैबारयों अर प्रेरतों तैं भेजलु: अर उ ऊंमु बटी कतगुं तैं मारि डळला, अर कथगु तैं दुःख द्याला |
\v 50 इलैकि जतना भविस्य्द्कताऊं कि ल्वे संसारकि उत्पति बटे बगये गे च, सभ्युं को लेखा ये युग का लोगुं बटे लिये जालु |
\v 51 हाबिल कि हत्या से लेके जकरयाह कि हत्या तक जु बेदि अर मन्दिर का बीच मु घात किये गेंनि: मि तुम मु सच्च बुनु छौं; ऊंकु लेखा ये ही बगत का लोगुं बटी लिये जालो |
\v 52 हाय च तुम व्यवस्थापकों पर ! कि तुमुन ज्ञान कि कुंजी ले ता येलि पर तुमुन अफि प्रवेश नि कैरी , अर प्रवेश कन वळुं तैं भि रोकि दीनि |
\v 53 जब उ उख बटी निकळनि, त शास्त्री अर नियमशाश्त्र का जणनं वळा वेका भौत पिछनै पड़ि गेंनि अर छेणन लगि गेंनि, कि उ भौत सि बातुं कि चर्चा कैरु |
\v 54 अर वेकि घात मा लग्यां रैनि, कि वेकी गिच्चा कि क्वी बात पकड़ुनुं |
\c 12
\p
\v 1 इतगा मु जब हज़ारों कि भीड़ लगि गे, इख तक कि एक दुसरा पर गिरदा पड़दा छा, त उ सबसे पैलि अपंणा चेलों मु बुनं लगि गे, कि नियमशाश्त्र का जंणन वळुं का कपट रूपि खमीर बटी सचेत रैयां |
\v 2 कुछ ढक्यूं नी च जु खोले नि जौ; अर न कुछ छिंप्यूं चा जु जंणे नि जौ |
\v 3 इलै जु कुछ तुमुनं अंधेरा मा बोलि, उ उज्यळा मा सुंणे जालो: अर जु तुमुन कोठरियों मा खुसुर पुसुर कैरिके बोल्यूं चा, उ कोठों मा प्रचार करे जालो |
\v 4 इलै हे मेरा दगड़यों मि तुम मु बुनु छौं जु देह तैं मरदिनि पर वेका पिछनै हौर कुछ नि कैरी सकदिनि ऊं से नि डैरा |
\v 5 मि तुम तैं चितौंदु कि तुमतैं कै बटे डरण चैंणु, घात कनां का बाद जैतै नरक मा डळौं कु अधिकार चा वे बटी हि डैरा: बल्किन मा मि तुम मु बुनु छौं वे ही बटी डैरा |
\v 6 क्या द्वी पैसा कि पांच गौरैया नि बिकदिनं ? तौभि परमेश्वर ऊंमा बटे एक तैं भि नि बिसरुदो |
\v 7 बल्किन मा तुमारा कपाळ का सभि बाळ भि गिणय्यां छिंन, त डैरा ना, तुम भौत गौरैयों से बड़िके छां |
\v 8 मि तुममु बुनु छौं जु क्वी मनख्यूं का संमणि मीतैं माणि लेलो वेतैं मनखि कु नौनु भि परमेश्वर का स्वर्गदूतों का संमणि माणि लेलो |
\v 9 पर जु मनख्यूं का संमणि मेरु इंकार करु वेको परमेश्वर का स्वर्गदूतों का संमणि इन्कार करे जालो |
\v 10 जु क्वी मनखि का नौना का विरोध मा क्वी बात बोलु, वेको उ अपराध क्षमा करे जालो |
\v 11 जब लोग तुमतैं सभाओं मा अर हकिमों अर अधिकारियों का संमणि लिजौंनु, त चिंता निकरय्यां कि हम कै तरिके से या क्या उत्तर द्य्याँ, या क्या बोलां |
\v 12 किलैकि पवित्र आत्मा उबारि तुमतैं सिखै देलो, कि क्या बुनं चैंणु |
\v 13 फिर भीड़ मु बटी एक न वेमु बोलि, हे गुरु मेरा भै बटी बोल कि पिता कि सम्पति मीतैं बांटिदि |
\v 14 वेन वे बटे बोलि; हे मनखि, कैन मीतैं तुमारु न्यायी या बंटण वळु ठैरै ?
\v 15 अर वेन ऊं बटे बोलि, सचेत रावा, अर हर प्रकार का लोभ से अफतैं बचैके रखा: किलैकि कैको जीवन वेकि सम्पति कि बड़दि से नि होंदो |
\v 16 वेन ऊंतै एक कथा सुंणै, कि कै धनवान कि खेति मा भौत जादा फसल ह्वे |
\v 17 तब उ अपंणा मन मा विचार कन लगि गे, कि मि क्या कौरु, किलैकि मेरा इख जगह नी चा, जख कि मि फसल तैं रखु |
\v 18 अर वेन बोलि; मिन इन कनं: मि अपंणा गोदामों तैं तोड़िके ऊंसे भि बड़ा बणौलु;
\v 19 अर उख अपंणु सब अन्न अर सम्पति रखुलु: अर अपंणा प्राण बटी बोलुलु, कि हे मेरा प्राण त्वेमु भौत बरसुं कु बिंजा सम्पति रखिं चा; चैन कौर, खा, पी, अर सुख से रौ |
\v 20 पर परमेश्वरा नं वे बटे बोलि; हे मूर्ख, आजे कि रात तेरु प्राण त्वे बटी लिये जांण: तब जु कुछ तिन कट्ठा कैरि, उ सभि कैकु होलु ?
\v 21 इनि उ मनिखि भि चा जु अफु कु धन बटोरदु चा, पर परमेश्वर कि दृष्टि मा धनि नि होंदो |
\v 22 फिर वेन अपंणा चेलों बटी बोलि; इलै मि तुमुकु बुनु छौं, अपड़ा प्राण कि चिंता नि कैरा, कि हम क्या खौला; अर ना अपड़ा शरीर कि क्या पैरुला |
\v 23 किलैकि खाणु से प्राण, अर कपड़ुं से शरीर बड़िके चा |
\v 24 कवौं पर ध्यान कैरा; उ ना बुतदा छिनं, न कटदा छिनं, अर न ऊंका भण्डार होंदिन; तौभि परमेश्वर ऊंतै पळुदु चा, तुमारु मोल पक्षियों से कथगि बड़िके चा |
\v 25 तुम मु बटी कू चा, जु चिंता कैरि के अपंणा बरसुं मा बटी एक घड़ि भि बड़ै सकुदु ?
\v 26 इलै जब तुम सबसे छोटु काम भि नि कैरी सकदां, त और बातुं कु चिंता किलै करदां ?
\v 27 जंगळि फूलों पर ध्यान कैरा कि उ कनकै बड़दिन; उ न ता मेहनत करदिनं, न लवै करदिनं: तौभि मि तुममु बटी बुनु छौं, कि सुलेमान भि अपंणा सारा वैभव मा, ऊंमा बटी कै एक का जन कपड़ा पैंरय्युं नि छौ |
\v 28 इलै जब परमेश्वर मैदान कि घास तैं जु आज चा, अर हैंका दिन भाड़ मु झौंके जांदि, इन बड़ौंदु चा, त हे अधुरा विश्वाश वळों, उ तुमतैं किलै नि पैरालो ?
\v 29 अर तुम ईं बात कि खोजमा नि रावा, कि क्या खौला अर क्या पय्यूला, अर न शंका कैरा |
\v 30 किलैकि संसार कि जाति यूं सभि चिज्यों कि खोज मा रांदिनि: अर तुमारु बुब्बा जंणदु च, कि तुम तैं यूं चिज्यूं कि जरूरत च।
\v 31 पर वेका राज कि खोज मा रावा, त यु चिजि भि तुम तैं मिलि जालि ।
\v 32 हे छोटा झुरमुट नि डैर; किलैकि तेरा बुब्बा तैं यु भलु लगि कि तुम तैं राज द्यो ।
\v 33 अपड़ि संपदा दान कैरि द्या, अर अफुकु इन बट्वा बणावा, जु पुराणा नि होंदिनि, यानि सरग मा इन धन कठा कैरा जु घटदु नी च अर जै का नजीक चोर नि जांदु अर कीड़ु नि लगदु ।
\v 34 किलैकि जख तुमारु धन च उखि तुमारु मन भि लग्यूं रालो ।
\v 35 तुमारि कमर बांधीं रौनु अर तुमारा द्यू जगणा रौनु ।
\v 36 अर तुम ऊं मनख्यूं जन बणा, जु अपड़ा मालिक तैं जुगांळां होनु, कि उ ब्यो बटै कब लौटौलु, कि जब उ ऐ कै दरवाजु खगटालु त तुरंत खोले जालु ।
\v 37 धन्य छिन उ नौकर जौं तैं मालिक बिज्यों पौ, मि तुम मु सच बोनू छौं, कि उ कमर बांधी कै ऊं तैं खाणू खलालु ।
\v 38 जु उ ऊंतैं राति का दुसरा पैरा या तिसरा पैरा मा ऐ कै ऊंतैं बिज्यों पालो त उ नौकर धन्य छिन ।
\v 39 पर तुम यु जांणि कै रखा कि, जु घर कु मालिक जाणदु कि चोर कैं घड़ि आलो त उ बिज्यूं रांदु अर अपड़ा गैर मा चोरि नि होण देंदु ।
\v 40 तुम भि तयार रा; किलैकि जैं घड़ि तुम सोचल्या भि ना वीं घड़ी मनिखि कु नौनु ऐ जालो ।
\v 41 तब पतरस न बोलि, हे प्रभु क्या या मिशाल हमी मु या सभ्युं मु बुलद्यां ।
\v 42 प्रभु न बोलि, उ विश्वास कन लैख अर अकलबर भंडारि कु च जैकु मालिक वेतैं नौकर चाकरों पर मुखिया ठैरालु कि ऊंतैं बगत पर सौ सला द्यो ।
\v 43 धन्य च उ नौकर जैतैं वेकु मालिक ऐ कै इन करदि पौ ।
\v 44 मि तुम मु सच बुनू छौं, उ अपड़ि सैरि सम्पति पर वे तैं मुखिया ठैरालो ।
\v 45 पर उ नौकर सोचण लगि जौ, कि मेरु मालिक आण मा देर कनु च त उ ओर नौकर चाकरों तैं मरण पिटण अर खाण पेण अर अविश्वास्यों का दगड़ा ठैरालु।
\v 46 त वे सेवक को मालिक इन दिन मा आलो जै दिन कि वेतैं आस भि नि ह्वेलि, अर इन्दारी घड़ी मा आलो जैंं तैं उ जांणदु भि नि होलु, अर तब वेको मालिक वेतैं कठोर सजा देलो, वेको वी हाल होलु जु गैर विश्वासी को होंदु |
\v 47 अर उ सेवक जु अपड़ा मालिक कि मनसा जंणदु छैं छौ पर जै न तयार ह्वेके वेकी मनसा का अनुसार काम नि कैरी, उ भौत कोड़ा खालो |
\v 48 पर जु बेसुध मा मार खाण लैक काम करलु उ जरा सि मार खालु, इलै जै तैं भौत दिये गै वे बटै भौत मांगे जालु, अर जै मु भौत सौंप्यूं च वे बटै भौत मांगे जालु।
\v 49 मि धरति मा आग लगाणु कु ऐयूं छौं, अर क्या चांदु सिर्फ या अभि सुलगि जौ ।
\v 50 मिन तैं त येक बप्तिस्मा लेण, अर जब तक उ नि ह्वे जौ तब तक मिन कैं बेचैनि मा राण ?
\v 51 क्या तुम समझदां कि मि धरति मा मेल कराणु कु ऐयूं छौं ? मि बुनु छौं कि, ना बल्कि अलग कराणु कु ऐयूं छौं ।
\v 52 किलैकि अबारि बटी येक घर मा पाँच मनिखि आपस मा विरोध रखला तीन द्वी बटी अर द्वी तीन बटी ।
\v 53 बुब्बा नौना बटी अर नौनु बुब्बा बटी विरोध रखलु मां बेटी बटी अर बेटी मां बटी, सासु ब्वारि बटी अर ब्वारि सासु बटी विरोध रखैलि ।
\v 54 अर वेन भीड़ो कु भि बोलि, जब बादळ तैं पछिम बटी उठद देखद्यां त तुरंत बोलद्यां कि बरखा ह्वेलि अर इनि होंदु ।
\v 55 अर जब दक्षिणी हवा चलदि त बोलद्यां कि लू चललि, अर इनि होंदु ।
\v 56 हे कपट्यों तु धरति अर आसमान का बीच मा भेद करि सकद्यां,पर ये जुग का बारा मा भेद कन किलै नि जाणद्यां ?
\v 57 अर तुम अफी फैसला किलै नि कैरि सकद्यां कि ठीक क्या च ?
\v 58 जब तु अपड़ा मद्दै का दगड़ा हाकिम मु जाणी रैलि त बाटा मां गै वे बटै छुटणौ ब्यूंत कैर इन नि हो कि उ त्वे तैं न्ये कन वाळा मु खैंची कै लि जौ अर न्ये कन वाळु त्वे तैं सिपै मु सौंपि द्यो अर सिपै त्वे तैं जेल मा डाळि द्यो ।
\v 59 मि तुम मु बुनु छौं, कि जब तक तुम पाइ पाइ नि भरि दील्या तब तक उख बटी नि छुटि सकदां |
\c 13
\p \v 1 उबारे उखम कुछ लोग हाजिर छा जौंन यीशु तैं ऊं गलील्यों का बारा मा बतै जौं कु ल्वे पिलातुस न वेकी बलि का दगडा मिलै ।
\v 2 वेन जवाब दे अर ऊंकु बोलि "क्य तुम समझदां छां कि यु गलीलि दुसरा सभी गलीलियों से जादा पापि छा इलै ऊंकि इन दसा ह्वे ?
\v 3 मि तुम मु बुनु छौं ना ! पर जबारि तक तुम मन नि फेरिल्या तुम सभ्यूंन भि इनि कै नाश ह्वे जाण ।
\v 4 या तु समझिद्यां कि उ अठारा मनिखि जौं पर शीलोह कु गुमट पोडि अर उ दबे कै मोरि गैनि यरूशलेम मा राण वालों से जादा उपरयादि छा ?
\v 5 मि बुनु छौं ना ! पर जबारि तक तुम मन नि फेरिल्या तुम भि इनकै नाश ह्वे जाण ।
\v 6 उ येक मिशाल देण लगि गे, कै मनिखि न अंगूरों का बगिचा मा येक बेडु कु डाळु भि लगायूं छौ; उ यां मा फल ढुंडणु कु ऐ पर वे तैं कुछ नि मिलि ।
\v 7 तब वेन मालि कु बोलि ' देख मि तीन बरसों बटी ये बेडु का डाळा पर फल ढुंडदि औं पर कुछ नि पै । ये तैं काटि दे, यु जमीन तैं बेकार मा किलै घेरु ?
\v 8 वेन वेतैं जवाब दे, मालिक जी ये साल भि ये तैं राण द्या मि येका चौतरफि खैणी कै खाद डाळलु ।
\v 9 अगनै यु फललु ठिक निथर वेतैं काटि दियां ।
\v 10 सबत का त्योहार का बगत उ परमेश्वर का भवन मा उपदेश देणु छौ ।
\v 11 अर देखा एक जनान छै जैं तैं अठारा साल बटी कमजोर कन वळु भूत लग्यूं छौ अर वा कुबड्यो ह्वे गै छै अर कनक्वे भि सीधि नि ह्वे सकदि छै ।
\v 12 यीशु न वीं देखि कै बुलै अर बोलि हे नारि तु अपडि कमजोरि से छुटि गै ।
\v 13 तब ऊंन वीं मा हाथ रखि अर वा तुरंत सीधि ह्वे गै अर वा परमेश्वर कि बढै कन लगि गे ।
\v 14 इलै कि यीशु न सबत का दिन वीं तैं ठिक कैरि छौ परमेश्वर का भवन कु मुखिया रिमसै कै लोगु मु बुन लगि गे छै दिन छिन जौं मा काम कन चयेणू च इलै ऊं दिनु मा ठिक ह्वा पर सबत का दिनु मा ना ।
\v 15 यु सूणी के प्रभु न जवाब दींनी,"हे कपट्यों ! क्या तुम मा बटी हरेक अपड़ा बळ्द या गधा तैं गुठ्यार बटी खोलि कै पाणि पिलाणु कु नि लिजांदु ?
\v 16 अर क्या ठिक नि छौ, कि या जनान ज्वा इब्राहीम कि नौनि च जैं तैं शैतान न अठारा साल बटी बांधि कै रख्यूं छौ सबत का दिन ये बंधन बटी छुड़ैये जांदि ?
\v 17 जब वेन या बात बोलि त वेका सभी विरोधी लज्जित ह्वे गैनि, अर सैरि भीड ऊं बढ़ै का कामों से जौं उ करदु छौ खुश ह्वेनि ।
\v 18 फिर ऊंन बोलि परमेश्वर को राज कै कि तरौं च ? अर मि वे कै दगड़ी सुबरयों ?
\v 19 उ राइ का एक दांणा कि तरौं च जैतैं कै आदिम न अपडा बगिचा मा बूति अर उ बढ़ी कै डाळु ह्‍वे गे अर आसमान का पंछ्यों न वेकि फौंक्यों मा बसेरु कैरी ।
\v 20 वेन फिर बोलि मि परमेश्वर का राज तैं क्यां दगड़ी सुबरयों ?
\v 21 उ खमीर कि तरौं च जै तैं कै जनानि न तीन पसेरि आटा मा मिलै अर होंद होंद सभि आटु खमीर ह्वे गै ।
\v 22 उ शहर शहर अर गौं गौं ह्वेके उपदेश देंदि यरूशलेम जना जाणु छौ ।
\v 23 अर कैन वेमु पूछि; "हे प्रभु, क्या उध्दार पाण वाळा थोडा छिंन ?"
\v 24 मि तुम मु बुनु छौं भौत सैरा घुसण त चाला पर नि घुसि सकला ।
\v 25 जब घर को मालिक उठिके द्वार बंद कैरी द्यो त अगर तुम भैर खड़ा द्वार खगटै के बोलिल्या "हे प्रभु, हमुकु द्वार खोल अर उ जवाब द्यो मि तुम तैं नि जंणदूं तुम कख छां ?
\v 26 तब तुम बोलिल्या कि हमुन तुमारा सामणि खै च पे च अर तुमुन हमारा बाजारों मा उपदेश दीनि ।
\v 27 पर उ बोललु मि तुमुकु बोनु छौं मि नि जंणदु तुम कखा छां हे कुकरम कन वाळो तुम सभी मी बटी दूर ह्वे जावा ।
\v 28 उख रोण अर दांत कटण होण जब तुम इब्राहीम अर इजहाक अर याकुब अर सभी भविष्य बताण वळों तैं परमेश्वर का राज मा बैठ्यूं अर अफतैं भैर निकाल्यूं देखिल्या ।
\v 29 अर पूरब अर पछिम उत्तर अर दखिन बटी लोग ऐ कै परमेश्वर का राज का भोज मा शामिल होला ।
\v 30 अर देखा कथगै पिछनै का अग्वाडि होला अर कतनै जु अग्वाडि छिन उ पिछनै ह्ए जाला ।
\v 31 वीं घडि कथगै ज्ञानी लोगुं न वेकु बोलि इख बटी निकळि कै चलि जा किलैकि हेरोदेश त्वेतैं मारीके खतम कन चांणु च ।
\v 32 वेन ऊंकु बोलि जै कै वे श्याळो कु बोल्यां कि देखि लि मि आज अर भोळ भूत पिचाश निकाळणु छौं अर बिमारों तैं खूब कनु छौं अर तिसर दिन पूरु करलु ।
\v 33 तब भि मी तैं आज भोळ अर परस्यों हिटण जरूरि च किलैकि इन ह्वेई नि सकदु कि क्वे भविष्य बताण वाळु यरुशलेम का भैर मारे जौ ।
\v 34 हे यरुशलेम ! हे यरुशलेम ! तु जु भविष्य बताण वाळों तैं खतम कैरि देंदि जु त्वे मु भेजैनि ऊंतैं ढुंग्यौंदि छै कथगै दां मिन चै कि जन कुखडि अपडा बच्चों तैं अपडा फांकुडु का तौळा कठा करदि उनि मी भि तेरा बच्चों तैं कठा कैरु पर तिन नि चै ।
\v 35 देखा तुमारु घर तुमुकु खंद्वार कैरीके छोडे जाणु च अर मि तुमुकु बुनु छौं कि तुमुन मीतैं तब तक नि देखण जब तक इन नि बोलिल्या कि, धन्य च उ जु प्रभु क नौं से औंणु च ।
\c 14
\p
\v 1 फिर इन ह्वे कि सबत क दिन जब उ फरीसियों का कै हाकिम का घर रोटि खाणू कु गै त उ वेतैं दोबणा छा ।
\v 2 उख एक आदिम वेका समणि छौ जै तैं जलंधर रोग छौ ।
\v 3 यीं बात पर यीशु न हाकिमु अर फरीसियों कु बोलि "क्या सबत का दिन अच्छु कन ठीक च कि नी च ?
\v 4 पर उ संट बणि गैनि, तब वेन वेतैं छ्वी कै खूब कैरी दीनि अर जाण दीनि,
\v 5 अर ऊंमु बोलि, “तुम मा इन कु होलु जैकु गधा या बळ्द कुंआ मा पड़ी जौ अर उ सबत का दिन वेतैं तुरंत भैर नि निकाळु ?
\v 6 ऊंन यूं बातु को क्वे जवाब नि दे सैकि ।
\v 7 जब वेन देखि कि न्यूत्यां लोग कनक्वे मुख्य जगौं चुणि देंदिनि त एक मिशाल देके ऊंकु बोलि ।
\v 8 "जब क्वे भि तुम तैं ब्यो का भोज मा बुलालु त मुख्य जगा मा नि बैठ्यां, कखि इन नि हो कि क्वी त्वे से भि बड़ा आदिम तैं वेको न्यूतु दियूं हो"
\v 9 अर जैन त्वे अर वेतैं न्यूत्यूं हो त्वेमु ऐ कै बोलु यूं तैं जगा दे दि अर तब त्वे तैं लज्जित ह्वे कै सबसे निसि जगा पर बैठण पोडु ।
\v 10 पर जब त्वेतैं बुलैये जौ त सबसे निसि जगा मु बैठि ताकि जब उ जै को तु न्यूत्यूं छै उखम औ अर त्वेकु बोलु, हे दगड्या अगनै बैठ, तब तेरा दगडा बैठण वाळौं मा तेरि बढै ह्वेलि ।
\v 11 किलैकि जु क्वे अफु तैं बडु बणालु उ छोटु करे जालु अर जु क्वे अफु तैं छोटु बणालु उ बडु करे जालु ।
\v 12 तब वेन वेकु भि बोलि जैका उ न्यूत्यां छा, जब तु दिन कु या राति कु भोज बणैलि त अपडा दगड्यों या भयों कुटुमदरि वळुं या सेठ पड़ोसियों तैं नि बुलै, कखि इन नि हो कि ऊभि त्वे तैं न्यूतुनु अर बदलु ह्वे जौ ।
\v 13 पर जब तु भोज बणै त गरिब लुला लंगणों अर अंधों तैं बुलै ।
\v 14 तब तु धन्य ह्वे जैलि किलैकि ऊंमु त्वे लौटाणु कु कुछ नी च पर त्वेतैं धर्मियों का ज्यूंदा होण पर यां कु सुफल मिललु ।
\v 15 ऊंका दगडा खाणू खाण वळुं मा बटी एक न यूं बातु तैं सूणीके वेमु बोलि, “धन्य च ऊ जु परमेश्वर का राज मा रोट्टी खालु ।
\v 16 वेन वेकु बोलि, “कै मनिखि न बडु भोज दीनि अर भौतु तैं बुलै ।
\v 17 जब भोज तयार ह्वेगे त वेन अपड़ा नौकर का हाथ ऊं लोगु कु बुलावा भेजि कि अब ऐ जावा भोज तयार ह्वे गे ।
\v 18 पर उ सभि माफि मांगण लगि गेंनि, पैला आदिम न बोलि, "मिन एक पुंगडु मोल लीनि अर यु जरुरि च कि मि वेतैं देखु, मि त्वे मु अजुजि करदूं कि मीतैं क्षमा केरी दि मि नि ऐ सकदूं ।"
\v 19 दुसरा न बोलि, मेरा पांच जोड़ी बळ्द मोल लियां छिंनि अर ऊंतैं परखुणु कु जांणु छौं; मि आजुजि करदु मी तैं क्षमा कैरी दि ।
\v 20 एक हैंका आदिम न भि बोलि, "मिन ब्यो कैरि इलै मि नि ऐ सकदूं ।
\v 21 वे नौकर न अपड़ा मलिक मु ऐ कै सभि बात सुणैनि, त घरा मालिक न गुस्सा मा भरे कै वे नौकर कु बोलि, शहर का बाजारों मा गळ्यों मा तुरन्त जा अर गरिब लुला लंगणों अर अंधों तैं इख ली कै औ ।
\v 22 नौकर न फिर बोलि हे मालिक जी जन तुमुन बोलि छौ उनि करे गे अर फिर भि जगा बचीं च |
\v 23 मालिक न नौकर कु बोलि, सड़कों मा अर चौबारों मा जा अर और भि जादा लोगुं तैं लीके औ ज्यांसे मेरु घर भरे जौ ।
\v 24 किलैकि मि तुम मु बुनु छौं कि ऊं न्यूत्यां लोगु म बटी कैन भि मेरा भोज तैं नि चाखण ।
\v 25 जब बड़ी भीड वेका दगड़ा मा जांणी छै त वेन पिछनै फरकी के ऊंकु बोलि,
\v 26 जु क्वे मी मु औ अर अपडा ब्वे बाबु जनान नौन्याळु भयों अर बैण्यूं बल्कि अपड़ा प्राण तैं भि मी से जादा प्यारु समझु उ मेरु चेला नि ह्वे सकदु ।
\v 27 अर जु क्वे अपड़ी सलीब नि उठौ अर मेरा पिछनै नि औ ऊ भि मेरु चेला नि ह्वे सकदु ।
\v 28 तुम मा इन कु होलु कि जु गढ बणाण चौ अर पैलि खर्चा कु जोड़ नि कैरु कि पूरु कनै सामर्थ मी पर छैं भि च कि नी च ।
\v 29 कखि इन नि हो कि जब उ पै रखि द्यो अर बणै नि सैकु देखण वाळा इन बोलिके वेकि हंसी कन लगि जौनु ।
\v 30 "यु मनिखि बणाण त लग्यूं छौ पर तयार नि कै सैकि ?”
\v 31 या फिर इन कु राजा होलु जु हैंका राजा का दगड़ा मा लड़ै लड़नु कु जाणू हो, पैलि बैठिके विचार नि कैरु कि जु बीस हजार कि फौज लेके मेरा दगड़ा मा लड़नु कु आणू च क्या मिन दस हजार न वेकु मुकाबला कैरी सकण कि नि कैरी सकण ?
\v 32 निथर वेका दूर रांण तक उ वेमु अपडु रैबारयों भेजी के मिलाप कन चालु ।
\v 33 ईं रीति से तुम मा बटी जु क्वे अपडु सभि कुछ नि त्यागि द्यो उ मेरु चेला नि ह्वे सकदु ।
\v 34 लोण त अच्छु च पर जु लोण कु स्वाद बिगड़ी जौ त तब उ कैं चीजि न ठिक करे जालो ।
\v 35 उ न ता जमीन काअर न खाद का काम आंदु वेतैं त लोग भैर चुटै देंदिनि । जैका सुणनु कु कंदूड़ होनु उ सूणि ल्योनु ।
\c 15
\p \v 1 सभि चुंगि लेंण वळा अर पापि वेमु आंदा छा ताकि वेकि सुणनु ।
\v 2 पर फरीसि अर शाश्त्री कुड़कड़ै कै बुन लगि गेंनि, “यु त पापियों तैं मिळदु जुळदु च अर ऊंका दगड़ा खांदु भि च ।
\v 3 तब वेन ऊंतैं या मिशाल सुणै:
\v 4 तुम मा इन कु होलु जै कि सौ भेड़ होनु अर ऊं मा बटी एक हरचि जौ त उ निन्यानबे तैं जंगळ मा छोड़ीके वीं हरचि तैं तब तक नि खुज्याणू रौ जब तक वा मिलि नि जौ ?
\v 5 अर जब वा मिलि जांदि त उ बड़ा आनन्द से वींतैं कांध मा उठै देंदु;
\v 6 अर घर ऐके अपड़ा दगड़्यौं तैं अर आस-पड़ोस तैं कट्ठा केरिके बोळदु, मेरा दगड़ा मा खुशि मनावा किलैकि मेरि हरचि भेड़ मिलि गे ।
\v 7 मि तुम मु बोनू छौं इनकै एक मन फेरण वळा पापि का बारा मा सरग लोक मा इनि आनन्द होलु जथगा निन्यानबे धर्मियों का बारा मा भि नि होंदु जौं तैं मन फेरणै कि जरुरत नी च ।
\v 8 या इन क्वा औरत होलि जैं मु दस सिक्का होनु अर ऊं मा बटी एक हरचि जौ, त वा द्यू बाळी के अर घर तैं स्वेरि सारी कै जब तक उ मिलि नि जौ मन लगै कै खोजणी नि रौ ?
\v 9 अर जब उ मिलि जांदु त वा अपड़ि दगड़्यों अर अपड़ा आस-पड़ोस तैं कट्ठा कैरि के बोळदि, मी दगड़ी आनन्द मनावा किलैकि मेरु हरच्यूं सिक्का मिलि गे ।
\v 10 मि तुम मु बुनू छौं कि इनकै एक मन फेरण वळा पापि का बारा मा परमेश्वर का सरग दूतों का सामणि आनन्द होंदु ।
\v 11 फिर वेन बोलि, “कै मनिखि का व्दी नौना छा ।
\v 12 ऊं मा बटी छोटा न बुब्बा कु बोलि, "हे बुबा जी जैजात मा कु जू भि हिस्सा मेरु हो उ मी तैं दे द्यावा" तब वेन ऊं मा अपड़ि जैजात बांटि दीनि ।
\v 13 जादा दिन नि ह्वे छा कि छोटा नौना न सभि कुछ कट्ठा कैरि अर दूर का मुल्क चलि गे अर उख बुरा कामों मा अपड़ि सैरि धन सम्पदा उड़ै बिछै दीनि ।
\v 14 जब वेन सभि कुछ खर्च कैरि दीनि त वे देश मा घोर अकाळ पोड़ि गे अर उ कंगला बणि गे ।
\v 15 इलै उ वे मुल्क का रांण वळों म बटी एक का इख रांण लगि गे । वेन वेतैं अपड़ा पुंगणौ मा सुंगर चराणु कु भेजि दीनि ।
\v 16 अर वेकु मन ह्वे कि ऊं फोळौन अपड़ु पेट भरु जौं तैं सुंगर खांदा छा वे तैं क्वे भि कुछ नि देंदु छौ ।
\v 17 जब वेतैं होश ऐ तब बुन लगि गे, "मेरा बुबा का कथगै मजदुरु तैं पेट्या से भि जादा रोट्टी मिळदि अर मि इख बुखि मोनु छौं ।
\v 18 मि अब उठिके अपड़ा बुब्बा मु जौलु अर वेमु बोलुलु हे बुब्बा मिन सरग लोक का विरोध मा अर तेरा खिलाफ मा पाप कैरी ।
\v 19 अब मि तेरा नौंना होंण लैख भि नि रौं मी तैं एक मजदूर कि तरौं रखी दि ।
\v 20 तब उ उठिके अपड़ा बुब्बा मु चलि गे, उ अभि दूर ही छौ कि वेका बुब्बा न वेतैं देखी कै तरस खै अर दौड़ी कै गौळा लगै अर वेकि भुकी पीनि ।
\v 21 नौन न बुब्बा कु बोलि, "पिता जी मिन सरग लोक क बिरोध मा अर तेरा खिलाफ मा पाप कैरी अर अब मि तेरा नौना होंण का लैख नि रै ग्यों ।
\v 22 पर वेका बुब्बा न अपड़ा नौकरु कु बोलि, "झट से अच्छु कपड़ा निकाळा वेतैं पैरावा अर वेका हाथ मा अंगुंठी अर खुठौं मा जुता पैरावा ।
\v 23 पाळ्यूं बाखरु काटा ताकि हम खां अर अनन्द मनां ।
\v 24 किलैकि मेरु यु नौनु मोरिगे छौ पर अब ज्यूंदु ह्वे गे: हरचि गे छौ अब मिलि गे अर उ अनन्द मनाण लगि गेंनि ।
\v 25 पर वेकु बड़ु नौनु पुंगड़ा मा छौ । जब उ आंदि बगत घर का नजीक पौंछी त वेन गाण बजाण अर नाचणै आवाज सूणी ।
\v 26 त वेन एक नौकर बुलै अर पूछी यु क्या होणू च ?
\v 27 वेन वेकु बोलि, “तुमारु भुला ऐयूं च अर तुमारा बुब्बा न पाळ्यूं बाखरु मरवेलि, किलैकि उ सुखि सन्ति घर वापिस ऐ गे ।
\v 28 यु सूणी के उ गुस्सा मा भरे गे अर उ भितर भि नि जांण चांणु छौ पर वेकु बुब्बा भैर ऐ कै वेतैं मनाण लगि गे ।
\v 29 वेन बुब्बा कु बोलि देखा मि इथगा बरसों बटी तुमारि सेवा कनु छौं अर कभि भि तुमारु बोल्यूं नि टाळी पर तुमुन मी तैं कभि भि एक चिनखु तक नि दीनि कि मी भि अपड़ा दगड़्यों कि मेगळि मा आनन्द मनांदु ।
\v 30 पर जब तुमारु यु नौनु ऐ जैन तुमारि धन सम्पदा बुरा कामों मा उड़ैयेलि त तुमुन वेकु पाळ्यूं बाखरु मरवे दीनि ।
\v 31 वेन वेकु बोलि हे बेटा तु ता सदानि मेरा दगड़ा मा छै अर जु कुछ मेरु च उ सब तेरो ही त च ।
\v 32 पर अब आनन्द मगन होंण चैंणु च, किलैकि तेरु यु भुला मोरि गे छौ पर फिर ज्यूंदु ह्वे गे हरचि गे छौ पर अब मिलि गे ।
\c 16
\p \v 1 फिर वेन चेलों कु भि बोलि, “कै सेठ को एक भंडारि छौ अर लोगु न वेमु वेका भंडारि पर भगार लगै कि, उ तेरी सैरि धन सम्पदा उड़ाणु च ।
\v 2 त वेन वे भंडारी तैं बुलै कै बोलि यु क्या च जु मि तेरा बारा मा सुणनू छौं ? अपड़ु हिसाब किताब दिखौ किलैकि अगनै अब तिन भंडारि नि रांण ।
\v 3 तब भंडारि सोचण लगि गे, कि अब मि क्या करलु ? किलैकि मेरु मालिक मी बटी भंडारि कु काम छिनणु च। माटु त मिन नि खैणि सकण, अर भीक मांगण मा मी तैं शर्म आंदि ।
\v 4 मि समझि ग्यों कि मिन अब क्या कन ताकि जब मि भंडारि का काम बटी छुड़ैये जौलु त लोग मी तैं अपड़ा घरु मा आण देला ।
\v 5 तब वेन अपड़ा मालिक का देणदारों तैं एक एक कैरीके कै बुलै, अर पैला तैं पूछि त्वे पर मेरा मालिक को कथगा कर्ज च ?
\v 6 वेन बोलि सौ मन तेल त वेन बोलि, लि यु अपड़ु खाता बै बैठी कै इखमा पच्चास लिखि दे ।
\v 7 फिर वेन हैंका तैं पूछी, त्वे पर कथगा कर्ज च ? वेन बोलि सौ मन ग्यूं, त वेन वेकु बोलि अपड़ु खाता बै पकड़ अर अस्सि लेखि दे ।
\v 8 मलिक न वे अधर्मि भंडारि कि पुलबैं कैरिके कि वेन बड़ी चकड़ैति से काम कैरि, किलैकि ये संसार का लोग अपड़ा बगत का दगड़ा रीति ब्योहार मा सच्चै का उज्याळा का लोगु से जादा चंट छिंन ।
\v 9 अर मि तुम मु बुनू छौं कि, अधर्म का छौंद अफु कु दगड़्या बणै ल्या तकि जब उ चलि जौ उ तुम तैं अपड़ा डेरों मा ली जौनु ।
\v 10 जु जरासि मा सच्चु च, उ भौत मा भि सच्चु च: अर जु कम से कम मा अधर्मि च उ भौत मा भि अधर्मि च ।
\v 11 इलै जब तुम अधर्म का छौंद मा सच्चा नि ठैरयां, त सच्चु धन तुम तैं कैन सौंपण ?
\v 12 अर जु तुम पराया धन मा सच्चा नि ठैरयां त जु तुमारु च उ तुमतैं कै न देंण ?
\v 13 क्वे भि नौकर व्दी मालिकों कि सेवा नि कैरी सकदु; किलैकि उ ता एक का दगड़ा मा दुश्मनि अर हैंका दगड़ा प्रेम रखलु,या एक दगड़ा मिल्यूं रालो अर हैंका तैं तुच्छ समझलु । तुम परमेश्वर अर धन द्वीयु कि सेवा नि कैरि सकद्यां ।
\v 14 फरीसि जु लोभि छा यु सभि बात सूणी के वेको मखोल कन लगि गेंनि ।
\v 15 वेन ऊंकु बोलि, “तुम त लोगुं का सामणि अफ तैं धर्मि ठैरांदा पर परमेश्वर तुमारा मन तैं जांणदु च, किलैकि ज्वा चीज मनख्यूं कि नजर मा बड़ि च वा परमेश्वर का नजीक तुच्छ च ।
\v 16 नियम अर भविष्य बताण वळा यूहन्ना तक रैनि अर उबारि बटी प्रमेश्वर का राज को शुभ संदेश सुणैयेणु च अर हर क्वे वेमा सामर्थ से जांणु च ।
\v 17 आसमान अर धरति को टळण नियम कि एक बिंदि मिटण से सौंगु च ।
\v 18 जु क्वे अपड़ि घरवाळि तैं छोड़ी कै हैंकु ब्यो करदु उ व्यभिचार करदु, अर जु क्वे इन छोड़ीं जनान दगड़ा ब्यो करदु उ भि व्यभिचार करदु ।
\v 19 एक सेठ छौ जु मलमल का बैंगनि कपड़ा पैरदु छौ अर हरेक दिन ऐश आरम अर धूम धाम से रांदु छौ ।
\v 20 वेका चौक मा लाजर नौं कु एक गरीब जैकु बदन दुखदौंन भरयूं छौ उ उख अयुं रांदु छौ ।
\v 21 अर उ चांदु छौ कि सेठ कि मेज़ बटी भुयां छुट्यां जुठा पिठान अपड़ु पेट भरु; इख तक कि कुकर भि वेका घौ चाटदा छा ।
\v 22 अर तब इन ह्वे कि उ गरिब मोरि गे अर स्वर्गदूत न वेतैं अब्राहाम का कुछिला मा पौंछै दीनि, उ सेठ भि मोरि गे अर वेतैं दफनै दीनि ।
\v 23 अर तब नरक लोक मा दुख मा पोड़ी कै वेन अपड़ि नजर उठै अर दूर बटी लाज़र तैं इब्राहाम का कुछिला मा देखि ।
\v 24 तब वेन धै लगै कै बोलि हे बुब्बा अब्राहाम ! मी पर दया कैरिके लाज़र तैं भेजि दि; ताकि उ अपड़ी आंगुळि तैं पाणि मा भिगैके मेरी जीभ तैं ठंडि करलु, किलैकि मि यीं आग मा तड़फणू छौं ।
\v 25 पर अब्राहामन बोलि,"हे बेटा याद कैर तिन अपड़ा जीवन मा भलि धाणि लीनि अर उनि लाज़र न बुरि धाणि, पर उ अब इख शांति पाणू च अर तु उख तड़फणी छै ।"
\v 26 यूं बातु का अलावा हमारा अर तुमारा बीच एक भौत बड़ि खयाळ च जु क्वे इख बटी तै छाला आण चौ वेन नि जै सकण, अर न तख बटी कैन ये छाला ऐ सकण ।
\v 27 त वेन बोलि हे बुब्बा जी मि तुम मु आजुजि करदूं कि तुम वेतैं मेरा बुब्बा का घर भेजा,
\v 28 किलैकि मेरा पांच भै छिंन अर उ ऊंका सामणि यूं बातु कि गव्है देलु इन नि हो कि ऊ भि यीं दुख भरीं जगा औनु ।
\v 29 अब्राहाम न वेकु बोलि ऊंमु त मूसा अर भविष्य बताण वाळूं कि किताबि छिंन उ ऊंकि सुणनु ।
\v 30 वेन बोलि ना हे बुबा अब्राहाम पर जु क्वे मोरयां मा बटी ऊं मु जालो त तभि ऊंन अपड़ा मन फेरण ।
\v 31 वेन वेकु बोलि जब, "उ मूसा अर भविष्य बताण वाळूं कि नि सुणदिन त मोरयां मा बटी क्वे ज्यूंदु भि ह्वे जौ तब भि ऊंन वेकि नि मानण ।"
\c 17
\p \v 1 फिर वेन अपड़ा चेलों कु बोलि, “इन ह्वे नि सकदु कि ठोकर नि लगनु पर हाय च वे पर जैका कारण यु ठोकर आलि |
\v 2 जु यूं छोटूं मा बटी कै एक तैं भी ठोकर लगालो वेकु त इनि भलु होंदु कि वेका गौळा मा जांदरा कु पाट डाळे जांदु अर वेतैं समोदर मा ढोळे जांदु ।
\v 3 चेत मा रावा जु तेरु भै उपरयाद कैरु त वेतैं समझो, अर जु उ पछतौ त वेतैं क्षमा कैर ।
\v 4 जु दिन भर मा उ सात बार भि उपरयाद कैरु अर त्वेमु ऐ कै बोलु मि इन कैरि कै पछताणू छौं, त वेतैं क्षमा कैर ।
\v 5 तब चेलों न प्रभु मु बोलि, "हमारु विश्वास बढ़ावा" ।
\v 6 प्रभु न बोलि, “जु तुम तैं राइ का दांणा का बराबर भि विश्वास होंदु त तुम ये तिमला का डाळा कु बोलिल्या जलड़ों बटै उखड़ी कै समोदर मा पोड़ि जा त उ तुमारि माणि जांदु ।"
\v 7 तुम मा बटी इन कू च, जैको नौकर हैळ लगाणू हो, या भेड़ चराणू हो, जब उ पुंगड़ा बटी औ, त वेकु बोलु, तुरंत ऐ कै खाणू खाणु कु बैठ ?
\v 8 अर इन नि बोलु कि, "मेरु खाणू बणौ अर जब तक मि खौलु प्यूलु तब तक कमर बांधी कै मेरी सेव कैर यांका बाद तू भि खै पी ले ?”
\v 9 क्या उ वे नौकर को ऐहसान माणलु कि वेन वी काम करिनि ज्यांकि वेतैं आज्ञा दीं छै ?
\v 10 यीं रिति से तुम भी जब ऊं सभि कामु तैं कैरि दील्या ज्यांकि आज्ञा तुम तैं दीं छै, त बोल्यां, हम त नालैक नौकर छां; जु हमतैं कन चैंणु छौ हमुन सिर्फ वी कैरी ।
\v 11 इन ह्वे कि उ यरुशलेम जांदि बगत सामरिया अर गलील का बीच बटी जाणु छौ ।
\v 12 कै गौं मा जांदि बगत ऊंतैं दस कोड़ि मिलिनि ।
\v 13 ऊंन दूर खड़ु ह्वेके धै लगै के बोलि, “हे यीशु, हे मालिक हम पर दया कैरा !”
\v 14 ऊंन ऊंतैं देखी के बोलि, "जावा अर अफ तैं पुरोहितों तैं दिखावा । अर चळदी चळदी उ खूब ह्वे गेंनि ।
\v 15 तब ऊंमा बटी एक न देखि कि मि खुब ह्वे गौं, जोर से चिलै कै परमेश्वर कि बढ़ै करदि लौटि,
\v 16 अर यीशु का खुट्टों मा टोटगां पोड़ि के धन्यवाद कन लगि गे, अर यु आदिम सामरि छौ ।
\v 17 यां पर यीशु न बोलि, “क्या दस खुब नि ह्वे छा त फिर उ नौ कख गैनि ?”
\v 18 यां पर यीशु न बोलि, “क्या दस खुब नि ह्वे छा त फिर उ नौ कख गैनि ?”
\v 19 तब वेन वेकु बोलि, “उठी के चलि जा तेरा विश्वास न तु खुब कैरी ।
\v 20 जब फरीसियों न वेमु पूछि कि परमेश्वर का राज्य न कब आण, त वेन ऊंतैं जवाब दे, “परमेश्वर को राज दिख्योंदु नी च ।
\v 21 अर लोग इन नि बोलला,"देखा इख च या उख च।" किलैकि देखा, "परमेश्वर को राज तुमारा बीच मा च।"
\v 22 फिर वेन चेलों कु बोलि, “उ दिन आला, जौं मा तुम मनखी का नौना का दिनु मा बटी एक दिन तैं देखण चैल्या अर नि देखि सकिल्या ।
\v 23 लोग तुम मु बोलला, “देखा उख च ! या देखा इख च !' पर तुम चलि जयां अर ऊंकु पीछा नि करयां ।
\v 24 किलैकि जन बिजलि आसमान का येक छोड़ बटी चमकी के आसमान का हैंका छोड़ तक चमकदि उनि मनखि को नौनु भि अपड़ा दिनु मा प्रगट होलु ।
\v 25 पर पैलि जरुरि च कि उ भौत दुख उठौ, अर ये जुग का लोग वेतैं तुच्छ ठैरौनु ।
\v 26 जन नूह का दिनों मा ह्वे छौ उनि मनखि का नौना का दिनु मा भि होण ।
\v 27 जै दिन तक नूह जहाज मा नि चैड़ि वे दिन तक लोग खाणा पेणा रैनि अर ऊंमा ब्यो बंद होंदा छा । तब जल प्रलै न ऐ के ऊं सभ्यूं तैं नाश कैरी दींनी ।
\v 28 अर जन लूत का दिनों मा ह्वे कि लोग खांदा पेंदा, लेन देन करदा, डाळा लगांदा अर घर बणांदा छा
\v 29 पर जै दिन लूत सदोम बटी निकळि वे दिन आसमान बटी आग अर गंधक कि बरखा ह्वे सभ्युं तैं नाश कैरि दीनि ।
\v 30 मनखि क नौना का प्रगट होण का दिन भि इनि होण ।
\v 31 वे दिन जु छत मा हो अर वेकु सामान घर मा हो उ वे लेणु कु नि उतरु; अर इनि जु पुंगड़ा मा हो उ पिछनै नि लौटु ।
\v 32 लूत कि जनानि तैं याद कैरा !
\v 33 जु क्वे अपड़ु बचाण चालो वेन उ गंवे देंण अर जु क्वे वेतैं गंवालु उ वेतैं ज्यूंदु रखलु ।
\v 34 मि तुम मु बुनु छौं, वीं राति व्दी मनखि एक खाटि मा होलु त एक लिये जालो अर हैंकु छोड़े जालो ।
\v 35 व्दी जनाना दगड़ी जांदरा पिसणी ह्वेलि त एक लिये जालि अर हैंकि छोड़े जालि ।
\v 36 व्दी आदिम पुंगड़ा मा होला त एक लिये जालो अर हैंकु छोड़े जालो ।
\v 37 यु सूणी कै ऊंन वेमु पूछि, “हे प्रभु यु कख होण ?” वेन ऊंमु बोलि, "जख मोरयूं जनवर होंदु उख गरुड़ कट्ठा होला ।"
\c 18
\p \v 1 फिर वेन यांका बारा मा कि सदानि प्रार्थना कन अर सांसु नि छोड़न चैंणु च ऊंमु या मिशाल दीनि;
\v 2 "कै शहर मा एक पंच रांदु छौ, जु न त परमेश्वर से डरदु छौ अर ना ही लोगुं कि परवाह करदु छौ ।"
\v 3 वे शहर मा एक विधवा भि रांदि छै, ज्वा वेमु बार बार ऐ के बुळदी छै,"मेरु न्याय चुकै के मीतैं मुध्दै बटी बचौ ।
\v 4 कुछ समै तक त उ नि माणि पर आखिर मा विचार कैरी के वेन बोलि, हालांकि मि परमेश्वर से नि डरदूं अर ना ही मनख्यूं कि परवाह करदूं;
\v 5 तौभि या विधवा मीतैं सताणी रांदि, इलै मिन यीं को न्याय चुकाण, कखि इन नि हो कि घड़ि घड़ि ऐ कै आखिर मा मेरि नाक मा दम कैरि द्यो ।
\v 6 प्रभु न बोलि,“सूणा यु अधर्मि न्याय कन वळु क्या बुनु च ?”
\v 7 इलै क्या प्रमेश्वर अपड़ा चुण्यां लोगु को न्याय नि करलु, जु रत दिन वे बटी अजुजि कना रांदिन; क्या उ ऊंका बारा मा देर करलु ?
\v 8 मि तुम मु बुनु छौं, "उ तुरंत ऊंको न्याय चुकालो । तब भि मनिखि कु नौनु जब आलो, त क्या उ धरति पर विश्वास पालो ?”
\v 9 वेन ऊंकु जु अफ पर भरोसु रखदा छा कि हम धर्मि छां, अर दुसरों तैं तुच्छ समझदा छा, या मिशाल दीनि;
\v 10 व्दी आदिम मंदिर मा प्रार्थना कनु कु गैनि, एक फरिसि छौ अर हैंकु चुंगि लेण वाळु छौ ।
\v 11 फरीसि खड़ु ह्वेके अपड़ा मन मा इनकै प्रार्थना कन लगि गे, हे प्रमेश्वर, मि तेरु धन्यवाद करदूं कि मि दुसरा लोगुं कि तरौं अंधेर कन वळु अन्यायी अर व्यभिचारी नि छौं अर न ही तै चुंगि लेण वाळा कि तरौं छौं ।
\v 12 मि हप्ता मा व्दी बार उपवास रखदूं; मि अपड़ी सैरि कमै को दश्वुं हिस्सा भि देंदु ।
\v 13 पर चुंगि लेण वळा न दूर खड़ु ह्वेके सरग जना अपड़ा आंखा भि नि उठैनि, बल्कि अपड़ि छाति भटगै भटगै कै बोलि, “हे परमेश्वर मी पापि पर दया कैर !”
\v 14 मि तुम बुनु छौं कि उ हैंकु ना पर यी आदिम धर्मि ठैरैये गे अर अपड़ा घर गै, किलैकि जु क्वे अफ तैं बड़ु बणालु उ छोटु करे जालो अर जु अफु तैं छोटु बणालु उ बड़ु करे जालो ।
\v 15 फिर लोग अपड़ा नौन्याळु भि वेमु लाण लगि गेंनि ताकि उ ऊंमा हाथ रखु पर चेलों न उ घुड़कि दीनि ।
\v 16 यीशु न बच्चों तैं नजीक बुलै कै बोलि, “बालकों तैं मी मु आण द्यावा अर ऊंतैं मना नि कैरा: किलैकि प्रमेश्वर कु राज यूं जनु को च ।"
\v 17 मि तुम मु सच्ची के बुनू छौं, जु क्वे परमेश्वर का राज तैं नौन्याळु जन नि अपणालु वेन वेमा कभी नि जै सकण ।
\v 18 कै मुखिया न वेतैं पूछि, “हे भला गुरु सदानि कि जिन्दगि कु हकदार होणु कु मिन क्या कन ?”
\v 19 यीशु न वेकु बोलि, “तु मी कु भलु किलै बुनि छै ? क्वे भि भलु नी च सिर्फ एक याने परमेश्वर ।"
\v 20 तु आज्ञाओं तैं त जाणदि छै: व्यभिचार नि कैरी, हंत्या नि कैरि, अर चोरि नि कैरि, झुटि गव्है नि दे, अपड़ा बुब्बा अर अपड़ि ब्वे को आदर कैरि ।
\v 21 वेन बोलि, “मि त यूं सभ्यूं तैं बचपन बटी माणदि औंणु छौं ।"
\v 22 यु सूणी के यीशु न वेकु बोलि, “त्वे मा अब भि एक बात कि कमि च, अपड़ु सभि कुछ बेचिके गरिबु मा बांटि दे; अर त्वेतैं सरग लोक मा धन मिललु; अर औ मेरा पिछनै चल ।"
\v 23 वेन यु सब सूणि त उ भौत उदास ह्वेगे किलैकि उ भौत सेठ छौ ।
\v 24 यीशु न वेतैं देखी के बोलि,“धनवानु को परमेश्वर का राज मा जांण कथगा कठिन च !
\v 25 धनवानु को परमेश्वर का राज मा जांण से सौंगु त ऊंट को स्यूंण का छेद बटी निकळण च ।
\v 26 यीं बात पर सुणन वळौं न बोलि,“त फिर कै को उध्दार ह्वे सकदु ?”
\v 27 वेन बोलि,“जु मनिखि से नि ह्वे सकदु उ परमेश्वर से ह्वे सकदु च ।"
\v 28 पतरस न बोलि,“देखा हम त घर बार छोड़ी के तेरा पिछनै ऐ ग्यां ।"
\v 29 वेन ऊं कु बोलि,“मि तुम मु सच्च बुनु छौं इन क्वे नी च जैन परमेश्वर का राज कु घर, या घरवळि, या भयों या ब्वे-बाबु या बाल बच्चों तैं छोड़ेलि हो |”
\v 30 अर ये बगत पर कै गुणा जादा नि पौ अर औण वाळा जुग मा सदानि को जीवन ।
\v 31 फिर वेन बारहों तैं दगड़ा लिजै के ऊंमु बोलि,“देखा हम यरुशलेम जना जाणा छां, अर जथगा बात मनिखि का नौना का भविष्य बताण वळौं कि लेखीं छिंन ऊं सभ्यूं न पूरि होण ।
\v 32 किलैकि वेन हैंकि जातियों का हाथ मा सौंपे जाण अर ऊंन वेकु मजाक उड़ाण, अर वेकि बेज्जति कन, वे पर थुकण च ।
\v 33 अर वे पर कोड़ा मारला, वे खतम कैरी देला; अर वेन तिसरा दिन ज्यूंदु ह्वे जांण ।
\v 34 पर ऊंन यूं बातों मा बटी क्वे भि बात नि समझि; अर या बात ऊं बटी छिपीं रै, अर जु बुलेगे छौ उ ऊंकि समझ मा नि ऐ ।
\v 35 जब उ यरीहो का नजीक पौंछि, त एक अंधु सड़कि का किनारा बैठी कै भीख मांगणु छौ ।
\v 36 वेन भीड़ कु हिटण कि आवाज सूणि त तब उ पुछण लगि गे “यु क्या होंणु च ?”
\v 37 ऊंन वेतैं बतै,“यीशु नासरि जांणु च |”
\v 38 तब वेन धै लगै के बोलि,“हे यीशु दाउद कि संतान मी पर दया कैर !”
\v 39 जु अगनै अगनै जांणा छा उ वेतैं घुड़कण लगि गेंनि कि हे चुप रौ; पर उ हौर भि चिलाण लगि गे , “हे दाउद कि संतान मी पर दया कैर ।"
\v 40 तब यीशु न खड़ु ह्वेके हुकुम दीनि, कि वेतैं मी मु ल्यावा, अर जब उ नजीक ऐ त वेन वेतैं पूछि ।
\v 41 "तु क्या चांणी छै कि मि त्वेकु कैरु ?” वेन बोलि, "हे प्रभु सिर्फ मि देखण लगि जौं ।"
\v 42 यीशु न वेकु बोलि,“देखण लगि जा,तेरा विश्वास न त्वेतैं खूब कैरेलि ।"
\v 43 तब उ तुरंत देखण लगि गे अर परमेश्वर बढ़ै करदी वेका पिछनै चलण लगि गे; अर सभि लोगुं न देखी के परमेश्वर को गुण गान कैरी ।
\c 19
\p \v 1 उ यरीहो का बीच बटी जांणु छौ ।
\v 2 उख जक्कई नौं कु एक आदिम रांदु छौ । जु चूंगि लेण वळुं को मुखिया छौ अर भौत सेठ छौ ।
\v 3 उ यीशु तैं देखण चांदु छौ, कि उ कू च ? पर भीड़ भड़ाका होण से उ देखि नि सकदु छौ किलैकि उ बौनु छौ ।
\v 4 तब वेतैं दखणु कु उ अगनै दौड़ी के एक तिमला का डाळा मा चड़िगे, किलैकि यीशु वे बाटा बटी जाण वळु छौ ।
\v 5 जब यीशु वीं जगा पर पौंछि, यीशु न माथि नजर कैरिके वेकु बोलि,“हे जक्कई झट भुयां उतरि के औ; किलैकि आज मेरु तेरा घर मा राण जरूरि च ।"
\v 6 उ तुरंत उतरिके खुशि से वेतैं अपड़ा घर लीगि ।
\v 7 यु देखी कै लोग बबड़ै के बुन लगि गेंनि,“उ त एक पापि मनखी का इख चलि गे ।"
\v 8 जक्कई न खड़ु ह्वेके बोलि, “हे प्रभु देख, मि आधा धन दौलत गरिबों तैं दे देंदु, अर जु कै को भि कुछ मिन अन्यो करी के लीयूं च त वेतैं चौगुणा लौटे देंदु ।"
\v 9 तब यीशु न वेकु बोलि,“आज ये घर मा उध्दार ऐ गै, इलै कि यू भि अब्राहाम कु एक नौनु च ।
\v 10 किलैकि मनिखि कु नौनु हरच्यां लोगुं तैं खुज्योंणु कु अर ऊंकु उध्दार कनु कु अयूं च ।
\v 11 जब उ यूं बातु सुणनु छौ, त वेन एक मिशाल दीनि, इलै कि उ यरुशलेम का नजीक छा, अर उ समझदा छा कि परमेश्वर को राज अभि प्रगट होण वळु च ।
\v 12 त वेन बोलि, “एक धनवान मनिखि दूर देश चलिगे ताकि उख वेतैं ओहदा पै के लौटी के ऐ जौ ।
\v 13 वेन अपड़ा नौकरों मा बटी दस नौंकरों तैं अफु मु बुलै ऊंतैं दस सिक्का दीनि अर ऊंकु बोलि मेरा लौटण तक लेण देण करयां ।
\v 14 पर वेका शहर का राण वळा वे से दुश्मनि रखदा छा, अर वेका पीठ पिछनै दूतों मु रैबार भेजि कि हम नि चांदां कि यु हम पर राज कैरु ।
\v 15 जब उ बड़ु ओहदा पैके लौटि, त इन ह्वे कि वेन अपड़ा नौकरों जौं तैं पूंजि दीं छै अफु मु बुलै ताकि पता कैरु कि ऊंन लेंण देंण कैरि के क्या कमै ।
\v 16 तब पैलु ऐ अर बोलि, "हे मालिक तेरा सिक्का न मिन दस हौर सिक्का कमैनि ।
\v 17 वेन वेकु बोलि, "धन्य हे भला सेवक ! तु भौत कम मा भि भरोसा बंद निकळि अब दस शहरों पर हक जमौ ।
\v 18 दुसरा न ऐ के बोलि, "हे मालिक तेरा सिक्का न मिन पाँच हौर सिक्का कमैनि ।"
\v 19 वेन वेकु बोलि, "तू भि पांच शहरों को हाकिम बणि जा ।"
\v 20 तिसरा न ऐके बोलि, "हे मालिक देखा तेरु सिक्का यू च जु मेरु सांफा पर बांध्यी के रख्यूं छौ ।"
\v 21 किलैकि मि त्वेसे डरदु छौ किलैकि तुम सख्त आदिम छै; तु जु नि रखिदी वेतैं उठांदी छै, अर जु बुतदी नि छै वेतैं काटदी छै ।
\v 22 वेन वेकु बोलि, "हे दुष्ट, सेवक मि तेरा मुख न त्वेतैं दोषी ठैरांदु, जब तु मीतैं जाणदि छै कि मि सख्त मनिखि छौं जु मिन नि रखि वेतैं उठांदु छौं, अर जु मिन नि बूति वेतैं लौंदु छौं ।
\v 23 त फिर तिन मेरु रुपया सुनारु मु किलै नि रखि कि मि ऐ के ब्याज समेत ले लेंदु ।
\v 24 अर जु लोग नजीक खड़ा छा वेन ऊंकु बोलि, "वे सिक्का तैं वे बटी ले ल्या अर जै मु दस सिक्का छिन वेतैं दे द्यावा ।"
\v 25 ऊंन वेकु बोलि, "हे स्वामि वेमु दस सिक्का छैं त छिन ।
\v 26 मि तुम बुनु छौं कि जै मु छैं च वेतैं और दिये जालो, अर जै मु नी च वे बटी ऊ भि जु वेमु होलु लिये जालो ।
\v 27 पर मेरा ऊं बैरयूं जु नि चांदा छा कि मि ऊं पर राज कैरु ऊंतैं इख मेरा सामणि लावा अर खतम कैरा ।
\v 28 यूं बातु बोलि के यीशु यरूशलेम जने जांणु कु ऊंका अगनै अगनै हिटी ।
\v 29 जब उ जैतून पहाड़ पर बैतफगे अर बैतनिय्याह क नजीक पौंछि त वेन अपड़ा चेलों मा बटी द्वी तैं इन बोलि के भेजि,
\v 30 "सामणि का गौं मा जावा, अर उख पौंछदि तुमतैं एक गधा को बाछरु जै पर अभि तक क्वे भि सवार नि ह्वे बांध्यूं मिललु वेतैं खोली के लियां ।"
\v 31 जु तुम तैं क्वे पुछलु कि किलै खोलणा छां त बोलि दियां कि प्रभु तैं येकि जरुरत च ।
\v 32 जु भेजे गे छा ऊंन जै के उनि कैरी जन जन वेन ऊंकु बोल्यूं छौ उनि पै ।
\v 33 जब उ गधा का बाछरु तैं खोलणा छा त वेका मालिकों न ऊंतैं पूछि, "ये बाछरु तैं किलै खोलणा छां ?”
\v 34 ऊंन बोलि,“प्रभु तैं येकि जरुरत च ।"
\v 35 उ वेतैं यीशु मु ली के ऐनि अर अपड़ा कपड़ा वेमा डाळी के यीशु तैं वेमा बैठै दीनि |
\v 36 जब उ जांणा छा त उ अपड़ा कपड़ा बाटा मा बिछांदि जांणा छा ।
\v 37 नजीक जांदि जब उ जैतून पहाड़ कि उंदारि पर पौंछिनि त चेलों कि सैरि मंडलि ऊं सभि सामर्थ का कामों खतिर जु ऊंन देखि छा खुश ह्वेके जोर कि आवाज मा परमेश्वर को गुण गान कन लगि गेंनि ।
\v 38 "धन्य च उ राजा जु प्रभु का नौं से आंदु ! सरग लोक मा शांति अर आसमान मा बढ़ै हो ।"
\v 39 तब भीड़ मा बटी कुछ फरीसी वेमु बुन लगि गेंनि,“हे गुरु अपड़ा चेलों तैं घुड़क ।"
\v 40 वेन जवाब दींनी, “मि तुम मु बुनु छौं कि जु उ चुप राला त ढुंग्गा चिलाण लगि जाला ।"
\v 41 जब उ नजीक ऐ त शहर तैं देखी के रोंण लगि गे ।
\v 42 अर बोली, "क्या ही भलु होंदु कि तु हां तू ही ये दिन पर राजि खुशि कि बात जांणदि पर अब उ तेरी आंख्यूं बटी लुकि गेंनि ।
\v 43 किलैकि ऊं दिनु न त्वे पर आण कि तेरा बैरयूं न त्वेतैं घेरि देंण अर चौतरफि बटी त्वे तैं दबाण ।
\v 44 अर त्वेतैं तेरा बच्चौं तैं जु त्वे मा छिन माटा म मिलै देंण अर तेरु ढुंगा मा ढुंगु भि नि छोड़ला किलैकि तिन वे मौका तैं जब त्वे पर किरपा दृष्टि करे गै छै नि पछ्याणि ।"
\v 45 तब उ मंदिर मा जै के ब्योपरयूं तैं भैर निकाळण लगि गे ।
\v 46 अर ऊंकु बोलि,“लिख्यूं च, मेरु घर प्रार्थना कु घर होलु, पर तुमुन वेतैं डकैतु कि गुमद्यार बणैयेलि ।"
\v 47 उ सदानि प्रार्थना भवन मा उपदेश देंदु छौ; अर मूख्य पुरोहित अर शाश्‍त्रि लोग अर लोगु का मुखिया वेतैं खतम कनौ मौका खुज्योंणा रांदा छा ।
\v 48 पर क्वे ब्यूंत नि कैरी सकिनि कि यु कनक्वे करुला किलैकि लोग बड़ी चाहत से वेकी सुणदा छा ।
\c 20
\p \v 1 एक दिन इन ह्वे कि जब उ प्रार्थना भवन मा लोगु तैं उपदेश देंणु छौ अर शुभ संदेश सुणाणु छौ त मुख्य पुरोहित अर शाश्त्रि दाना सयाणूं क दगड़ा उख ऐ कै खड़ा ह्वेनि,
\v 2 अर बुन लगि गेंनि, "हमतैं बतौ तु यूं काम तैं कै हक से करदि अर उ कू च जैन त्वेतैं यु हक दीनि ?”
\v 3 वेन ऊंतैं जवाब दे, “मी भि तुम मु एक बात पुछणू छौं; मीतैं बतावा,
\v 4 यूहन्ना कु बपतिस्मा सरग कि तरपां बटी छौ या मनख्यूं कि तरपां बटी छौ ?”
\v 5 तब उ आपस मा बुन लगि गेंनि, “जु हम बोलदां कि, सरग कि तरपां बटी छौ त येन बुन कि फिर तुमुन वे पर विश्वास किलै नि कैरी ?
\v 6 जु हम बोलुला कि, मनख्यूं कि तरपां बटी छौ, सभि लोगु न हम पर ढुंग्यो लगाण, किलैकि उ सच्ची कै जांणदा छिन कि, यूहन्ना भविष्य बताण वाळु परमेश्वर को रैबारया छौ ।"
\v 7 त ऊंन जवाब दे, “हम नि जाणदां कि उ कैकि तरपां बटी छौ ।"
\v 8 यीशु न ऊंकु बोलि, “त मिन भि तुमतैं नि बताण कि मि यूं कामों तैं कैका दियां हक से करदूं ।"
\v 9 तब वेन लोगु तैं या मिशाल दीनि, कै मणिखि न अंगूरों कु बगिचा लगै, अर किसाणु तैं वेको ठेका दे दीनि अर भौत दिनु कु उ परदेश चलि गे ।
\v 10 जब बगत पूरु ह्वे त वेन ऊं किसाणु मु ऐक सेवक तैं भेजि कि उ वे बगिचा का अंगुरों कु कुछ हिस्सा वेतैं देनु पर किसाणु न उ सेवक मारि पीटि कै खालि हाथ लौटै दीनि ।
\v 11 फिर वेन एक हौर सेवक तैं भेजि अर ऊंन ऊ भि मारि पीटि के अर वेकि बेज्जति कैरिके खालि हाथ लौटै दीनि ।
\v 12 फिर वेन तिसरु भेजि, अर ऊंन ऊ भि घैल कैरिकै रबटै दीनि ।
\v 13 तब वे बगिचा का मालिक न बोलि,“अब मि क्या जि कैरु ? अब मि अपड़ा लडला नौना तैं भेजलु ह्वे सकदु च कि उ वेको आदर करला ।"
\v 14 जब किसाणु न उ देखि त आपस मा विचार कैरी कि, "यु त वारिस जि च आवा ये तैं भि मारि देंदां ताकि हमारु हक ह्वे जौ ।"
\v 15 अर ऊंन वेतैं अंगूरों का बगिचा बटी भैर निकाळि अर मारि दीनि । इलै अब अंगूरों कु बगिचा को मालिक आलो त ऊं दगड़ी क्या करलु ?
\v 16 उ ऐ कै ऊं किसाणु तैं नाश करलु अर, अर अंगूरो को बगिचा दुसरों तैं सौंपि देलु ।" यु सूणीके वेन बोलि,“परमेश्वर कैरु त इन नि हो ।
\v 17 वेन फिर ऊंकी तरपां एक टक देखिके बोलि, “फिर धर्मशाशत्र यु जु लेख्युं च वांको अर्थ क्या च:” क्या लिख्यूं च : 'जै ढुंगा तैं राज मिस्त्रियोमन निक्कमु ठैरै छौ, वी कोणा कु सिरा ह्वे गै
\v 18 जु क्वे भि वे ढुंगा पर पोड़लु वेन चकनाचूर ह्वे जाण जै पर उ पोड़लु वेतैं पीसि देलु ।
\v 19 वीं घड़ि नियमशाश्त्र का जंणन वळा अर मुख्य पुरोहितु न ऊंतैं पकड़न चै किलैकि उ समझि गे छा कि वेन या मिशाल ऊं पर दीनि पर उ लोगु से डैरी गेंनि ।
\v 20 अर उ यीशु कि ताक मा लग्यां रैनि अर ऊंन भेदिया भेजिनि ताकि उ धर्म कु स्वांग रचिके ऊंकि क्वे न क्वे बात पकड़ुनु अर वेतैं हाकिमों का हाथ मा अर अधिकार मा दे देनु ।
\v 21 अर उ यीशु कि ताक मा लग्यां रैनि अर ऊंन भेदिया भेजिनि ताकि उ धर्म कु स्वांग रचिके ऊंकि क्वे न क्वे बात पकड़ुनु अर वेतैं हाकिमों का हाथ मा अर अधिकार मा दे देनु ।
\v 22 क्या हमतैं कैसर तैं कर देंण चैंणु च कि नि देंण चैंणु ?
\v 23 वेन ऊंकि चकड़ेति भांपि के ऊंकु बोलि,
\v 24 एक रुपया मीतैं दिखावा, ये पर कैकि छाप अर नौं च ? ऊंन बोलि कैसर कु ।
\v 25 वेन ऊंकु बोलि, “त जु कैसर कु च उ कैसर तैं द्यावा अर जु परमेश्वर को च वेतैं परमेश्वर तैं द्या
\v 26 उ लोगुं का सामणि यीं बात पर यीशु तैं पकड़ि नि सकिनि बल्कि वेका जवाब से हक बक रै गेंनि।
\v 27 फिर सदूकि जु बोलदिन कि मोरयां कभि ज्यूंदा नि ह्वे सकदिन ऊं मा बटी कुछु न वेमु ऐ कै पूछी,
\v 28 "हे गुरु, मूसा न हमुकु इन लेख्यूं च, जु कै को भै अपड़ी घरवाळि का छौंद बे औलाद मोरि जौ त वेको भै वेकि घरवाळि का दगड़ा ब्यौ कैरु अर अपड़ा भै को वंश अगनै बढ़ौ ।"
\v 29 सात भै छा पैलु भै ब्यो कैरिके बे औलाद मोरि गै
\v 30 फिर दुसरा न भि इनि कैरी अर ऊ भि मोरि गे ।
\v 31 अर तिसरा न भि वीं जनान का दगड़ा मा ब्यो कैरी अर इनकै उ सात भै बे औलाद मोरि गेंनि ।
\v 32 आखिर मा वा जनान भि मोरि गै ।
\v 33 इलै ज्यूंदा होण पर वा कैकि घरवाळि होलि, किलैकि वा त सातों कि घरवाळि ह्वेगे छै ।
\v 34 यीशु न ऊंकु बोलि, “ये जुग कि औलादु मां त ब्यो होंदु ।
\v 35 पर जु लोग ये लैक ठैराला वे जमाना म जाला अर मोरयां मनिख्यों मा बटी ज्यूंदा होला ऊंन न त ब्यो कन अर न ब्यो मा दिये जाण ।
\v 36 ऊंन फिर मोन भि नी च किलैकि ऊंन सरग दुतों कि तरों होण अर फिर से ज्यूंदि औलाद होण से परमेश्वर कि संतान भि होण ।
\v 37 पर ईं बात तैं कि मोरयां भि ज्यूंदा होंदिनि मूसा न भि झाड़ि वळी कथा मा प्रगट कैरी कि वेन प्रभु कु अब्राहाम कु परमेश्वर इसहाक कु परमेश्वर यकुब कु परमेश्वर बोली ।
\v 38 परमेश्वर त मुर्दों को न पर ज्यूंदूं कु परमेश्वर च ।"
\v 39 तब यु सूणी के शाश्‍त्रियों मा बटी कुछु न बोलि,“हे गुरु तुमु न ठिक बोलि ।"
\v 40 अर उ फिर वेमु कुछ और नि पूछि सकिनि |
\v 41 फिर वेन ऊंमु पूछि मसीह कु दाउद कि संतान किलै बोलदिन ?
\v 42 दाउद अफी भजन संहिता कि किताब मा बोलदु । प्रभु न मेरा प्रभु मु बोलि ।
\v 43 "मेरा दैणा बैठ । जब तक कि मि तेरा बैरयूं तैं तेरा खुटौं का तौळा नि कै द्यों |”
\v 44 दाउद त वेकु प्रभु बोलदु त फिर उ वेकि संतान कनकै ठैरि ?
\v 45 जब सभि लोग सुणना छा त वेन अपड़ा चेलों कु बोलि ।
\v 46 "शाश्त्रियों से चौकस रायां जौं तैं लम्बा लम्बा चोळा पैरिके फिरण अच्छु लगदु अर जौं तैं बाज़ारों मा नमस्कार अर प्रार्थना भवन मा मुख्य आसण अर भोज मा मुख्य जगा अच्छी लगदिन ।"
\v 47 उ विधवों को घर खै देंदिन अर दिखाणु कु भौत देर तक प्रार्थना कना रांदिन,यूं न भौत सजा पौण।
\c 21
\p \v 1 फिर वेन नजर उठैके सेठ शौकरों तैं अपड़ु अपड़ु दान भंडार मा डाळण देखि ।
\v 2 वेन एक गरीब विधवा तैं वांमा व्दी दमड़ि डाळण देखि ।
\v 3 त वेन बोलि,“मि तुम मु सच्च सच्च बुनु छौं कि यीं गरीब विधवा न सबसे बड़ीके डाळि ।
\v 4 किलैकि ऊं सभ्यूं न त अपड़ि बढ़ति मा बटी कुछ डाळि पर यींन अपड़ि घटि कमि मा अपड़ि सैरी कमै डाळि दीनि ।
\v 5 जब कुछ लोग प्रार्थना भवन का बारा मा बात कना छा कि, उ कन सुन्दर ढुंगौन अर भेंट कि चिज्यूं न सजायूं च, त वेन बोलि,
\v 6 उ दिन आला जब यु सब कुछ जु तुम दिखणा छां ऊंमा बटी कै भि ढुंगा पर ढुंगान नि छुटण जु ढाये नि जौ ।
\v 7 ऊंन वेमु पूछि,“हे गुरु यु सब कब होलु ? अर यु बात कब पूरि होलि अर वे बगत को क्या चिन्ह होलु ?
\v 8 वेन बोलि, "सचेत रावा भरम मा नि पोड़्यां किलैकि भौत सैरा मेरा नौं से ऐ के बोलला,मि वी छौं, अर इन भि कि, बगत नजीक ऐ के पौंछि गे, तुम ऊंका पिछनै नि जयां ।"
\v 9 जब तुम लढ़ै भिढ़ै दंगों कि चर्चा सुणल्या त घबरै नि जयां, किलैकि यूं कु होण पैलि जरूरि च पर वे बगत तुरंत अंत नि आण ।
\v 10 तब वेन ऊंकु बोलि, “जाति पर जाति अर राज पर राज हमला करला ।"
\v 11 अर बड़ा बड़ा भ्वींचळा होला अर जगा जगौं अकाळ अर महामारि पोड़लि अर आसमान बटी डरौणि बात अर बड़ा बड़ा चिन्ह प्रगट होला ।
\v 12 पर यूं बातों से पैलि उ तुमतैं मेरा नौं कि खातिर पकड़ला अर सताला अर पंचैतु मा सौंपला अर जेल मा डळवाला अर राजों अर हाकिमों का सामणि लि जाला ।
\v 13 पर यु तुमुकु गव्है देंणो कु मौका ह्वे जालु ।
\v 14 इलै अपड़ा मन मा ठाणि कै रख्यां कि हम पैलि बटी जवाब देणे कि चिन्ता नि करुला ।
\v 15 किलैकि मि तुम तैं इना बोल अर बुध्दि द्यूलु कि तुमारा विरोधि तुमारु सामणु खंडन नि कैरी सकला |
\v 16 तुमारा ब्वे-बाब अर भै कुटमदारि वळा अर दगड़्या भि तुम तैं पकड़वाला, इख तक कि तुम मा बटी कुछ तैं मरवै भि देला ।
\v 17 मेरा नौं कि खातिर सभि लोग तुम बटी दुश्मनि करला ।
\v 18 पर तुमारा मुंड कु एक बाळ भि बांकु नि होलु ।
\v 19 अपड़ा धीरज न तुम अपड़ा प्राणो तैं बचै कै रखिल्या ।
\v 20 जब तुम यरुशलेम तैं फौज्यूं न घेरयूं देखिल्‌या त जाणि लियां कि वेकु उजड़न नजीक च ।
\v 21 तब जु यहूदिया मा होनु उ पहाड़ु जना भगि जौनु अर जु यरुशलेम मा होनु उ भैर निकळि जौनु अर जु गौं मा होनु उ वेमा नि जौनु ।
\v 22 किलैकि यु बदलु लेणा का इन दिन होला जौं मा लिखीं सभि बात पूरि ह्वे जालि ।
\v 23 ऊं दिनु मा जु दुबास्ता होनु अर जु दूध पिलाण वाळि ऊंकु अहा ! किलैकि देश मा बढ़ु क्लेश अर यूं लोगु पर बड़ु प्रकोप होलु ।
\v 24 ऊंन तलवार कु निवाळु ह्वे जाण अर सभि देशु का लोगु मा गिरफ्तार ह्वेके पौंछैये जाला, अर जब तक हैंकि जाति कु बगत पूरु नि होलु तब तक यरुशलेम हैंकि जात्यूं न रौंदे जालु ।
\v 25 सूरज जोन गैणों मा चिन्ह दिखेला, अर धरति म देश देश क लोगु कु संकट होलु, किलैकि उ समोदर का घमकण अर बौछाट्यूं का स्यूंसाटन घबरै जाला ।
\v 26 डैर का कारण अए संसार पर आण वाळि बातु कि जुगाळ करद करद लोगु का ज्यू मा ज्यू नि राण, आसमान कि ताक़त हिलैये जालि ।
\v 27 तब उ मनिखि का नौना तैं सामर्थ अर बढ़ि बढ़ै का दगड़ा बादळु पर औण दिखला ।
\v 28 जब यु बात होण लगलि त सीधु ह्वे कै अपड़ु मुंड उब उठैयां, किलैकि तुमारु छुटकारु नजीक च ।
\v 29 तब वेन ऊंमु एक मिशाल भि दीनि: बेडु का डाळा अर सभि डालों देखा ।
\v 30 जनि ऊं पर कुटमणा निकळदिन त तुम दैखी कै अफी जाणी देंद्यां कि गर्मि कु मौसम नजीक च ।
\v 31 इनि कै जब तुम यूं बातु होण दिखल्या तब जाणि लियां कि परमेश्वर को राज नजीक च ।
\v 32 मि तुम मु सच्च बुनु छौं जब तक यु सभि बात नि ह्वेलि तब तक यीं पीड़ि कु अंत नि होण ।
\v 33 असमान अर धरति टळि जालि पर मेरी बातु न कभि भि नि टळण ।
\v 34 इलै सचेत रावा, इन नि हो कि तुमारा मन खुमारि अर मतवळा पन अर ये जीवन कि चिन्ता फिकरन सुस्त ह्वे जौनु, अर उ दिन तुम पर फंदा कि तरौं अचाणचक ऐ जौ ।
\v 35 किलैकि उ सैरि धरति का सभि राण वाळों पर इनकै ही आलो ।
\v 36 इलै बिज्यां रावा अर हर बगत प्रार्थना कना रावा ताकि तुम यूं आण वाळि बातु बच्यां अर मनिखि का नौना का सामणि खड़ु होण लैक बणि जांयां ।
\v 37 उ दिन मा प्रार्थना भवन मा उपदेश देंदी रै अर राति कु भैर जैतून नौं का पहाड़ पर रांदु छौ ।
\v 38 उ दिन मा प्रार्थना भवन मा उपदेश देंदी रै अर राति कु भैर जैतून नौं का पहाड़ पर रांदु छौ । 38 अर बिनसरि मा सभि लोग वेकि सुणनु कु प्रार्थना भवन मा वेमु आंदा छा ।
\c 22
\p \v 1 बिना खमीर कि रोटि कु त्योहार जैकु फसह बोलेंदु छौ नजीक छौ ।
\v 2 अर मुख्य पुरोहित अर शाश्त्रि लोग ईं बात कि फिराक मा छा कि, वेतैं कनकै खतम कैरी द्यूनु पर उ लोगु से डरदा छा ।
\v 3 तब शैतान यहूदा मा समै जै कु इस्करियोति बोलदा छा अर बरा चेलों मा गणेंदु छौ ।
\v 4 उ गै अर वेन मुख्य पुरोहितु अर पैरादारु का मुखियों दगड़ा बात चीत कैरि कि ऊं तैं कनक्वे ऊंका हाथ मा पकड़वालु ।
\v 5 ऊ आनन्दित ह्वेनि अर वे तैं रुप्या देणे कि करार कैरि ।
\v 6 वेन माणि दीनि अर उ मौका कि जाग मा छौ कि जब भीड़ नि हो त ऊं तैं ऊंका हाथ मा पकड़वै द्यो ।
\v 7 तब बिना खमीर कि रोटि कु त्योहार कु दिन ऐ, जै मा फसह कु खाड़ु बलि कन जरूरि छौ ।
\v 8 यीशु न पतरस अर यूहन्ना कु बोलि, "जावा अर हमारा खाणु कु फसह तयार कैरा ।"
\v 9 ऊंन वेतैं पूछि, "तु कख चांणी कि, कि हम ये तैं तयार करां ?”
\v 10 वेन ऊंकु बोलि,“तुमारा शहर मा जांदि बगत तुमतैं एक मनिखि पाणि कु घड़ा उठै कै मिललु । जै घर मा उ जालो तुम वेका पिछनै चलि जांयां ।"
\v 11 अर वे घरा का मलिक मु बोल्यां, गुरु जी कु तुमुकु बोल्यूं च कि उ खाणु खाण वळु भितर कू च जै मा मि अपड़ा चेलों का दगड़ा फसह खौंलु ?
\v 12 उ तुम तैं सज्यूं धज्यूं एक बड़ू सि भितर दिखै देलु उखि तयारि करयां ।
\v 13 जन ऊंकु बोल्यूं छौ ऊंन उनि पै अर फसह तयार कैरी ।
\v 14 जब घड़ि ऐ गै त ऊ चेलों का दगड़ा खाणू खाण बैटि गै ।
\v 15 अर वेन ऊंकु बोलि,“मी तैं बड़ि ललसा छै कि दुख भोगण से पैलि यु फसह तुमारा दगड़ा खौं ।
\v 16 किलैकि मि तुमुकु बोनू छौं कि जब तक उ परमेश्वर राज मा पूरु नि हो तब तक मिन वेतैं कभि नि खौंलु ।
\v 17 तब वेन कटोरा लीनि अर धन्यबाद दीनि अर बोलि,“ये तैं ल्या अर आपस मा बांटि द्या ।
\v 18 किलैकि कि मि तुम मु बुनु छौं कि जब तक परमेश्वर को राज नि औ तब तक मिन आंगूरों कु रस अब कभि नि पेण ।
\v 19 फिर वेन रोटि लीनि अर धन्यबाद कैरि कै तोड़ी अर ऊं तैं इन बोलि कै दीनि, "यु मेरु बदन च ज्वा तुमुकु दियेणी च मेरि याद मा इनि करयां ।"
\v 20 ईं रिति से ऊंन खाणा का बाद कटोरा भि इन बोलि कै दीनि, “ यु कटोरा मेरा वे ल्वे मा जु तुमुकु बगैये जांदु नयु करार च।
\v 21 पर देखा मेरा पकड़वोण वाळा कु हाथ मेरा दगड़ा मेज़ पर च।
\v 22 किलैकि मनिखि कु नौनु त जन वेकु ठैरायूं च पर वे मनिखि कु हाइ जेन उ पकड़वोण च !
\v 23 तब उ आपस मा पूछताछ कन लगि गैनि हम मा इन कू होलु जैन यु काम कन।
\v 24 ऊं मा इन बैस भि ह्वे गै ऊं मा बड़ु कु समझे जांदु।
\v 25 ऊंन ऊंकु बोलि, “ दुसरि जाति का राजा ऊं का मालिक बणदिन अर जु ऊं पर हक जमौंदिन उं कु भलै कन वाळा बोलेंदु।
\v 26 पर तुम इन नि होयां; बल्कि जु तुम मा बड़ु च उ छोटा कि तरौं अर जु मुखिया च उ नौकर कि तरौं बणु।
\v 27 किलैकि बड़ु कू च, उ जु खाणु पर बैठ्यूं च य उ जु सेवा करदु ? क्या उ नी च जु खाणु पर बैठ्यूं च ? पर मि तुमारा बीच नौकर कि तरौं छौं।
\v 28 तुम उ छांयां जु मेरि अजमैश मा सदानि मेरा दगड़ा रांयां।
\v 29 अर जन मेरा बुबाकु येक राज मी कु ठैरायूं च उनि मी भि तुमुकु ठैराणू छौं।
\v 30 ताकि तुम मेरा राज मा मेरि मेज़ पर खायां पियां अर राजगद्यों मा बैठि कै इस्राएल का बारा गोत्रों कु न्ये करयां।
\v 31 शमौन, हे शमौन ! देख, शैतानन तुम लोगु तैं मांगेलि कि ग्यूं कि तरौं फटकु।
\v 32 पर मिन त्वे कु आजुजि कैरि कि तेरु विश्वास बण्यू रौ अर जब तु फिरलि त अपड़ा भायों तैं ढीटु दे।
\v 33 वेन ऊंकु बोलि, “ हे प्रभु मि तुमारा दगड़ा जेल मा जाणु कु बल्कि मोनु कु भि तयार छौं।"
\v 34 ऊंन वेकु बोलि, “ हे पतरस मि त्वेकु बोनू छौं कि आज मैर बांग नि देलु अर तब तक तीन दां तु ना बोलिलि कि तु मी तैं नि जाणदि।
\v 35 फिर ऊंन ऊं कु बोलि, “ जब मिन तुम तैं बिना बटुवा, झोळा अर जुता बिगर भेजि छौ त क्या तुम तैं कै चिजि कि घटि ह्वे छै ?”
\v 36 ऊंन ऊं कु बोलि, “ पर अब जै मु बटुवा हो उ वे तैं ले ल्यो अर उनि झोळा भि रखू अर जै मु तलवार नि हो उ अपड़ा कपड़ा बेची कै येक मोल ली ल्यो।
\v 37 किलैकि कि मि तुम मु बोनु छौं कि यु जु लिख्यूं च, उ उपरयाद्यूं कु दगड़्या गणे गै, वीं बातौ मी मा पूरु होण जरुरि च। किलैकि मेरा बारा मा लिखीं बात पूरि हौण वाळी छीन।"
\v 38 उंन बोलि, “ हे प्रभु देखा इख व्दी तलवार छिन, ऊंन ऊं कु बोलि, “ भौत छिन"
\v 39 तब उ निकळी कै अपड़ी रीत का अनुसार जैतून पहाड़ पर गैनि अर चेल ऊं का पिछनै ह्वे गेनि।
\v 40 वीं जगा पौंछी कै, ऊंन ऊंकु बोलि, “ प्रार्थना कैरा कि तुम अजमैश मा नि पोड़्यां।"
\v 41 अर उ अफु येक गारा ढोंळ कि दूरि पर गैनि, अर घुंडा टेकि कै प्रार्थना कन लगि गैनि।
\v 42 हे बुबा जु तु चै त ये कटोरा तैं मी बटै हटै दि, तब भि मेरि ना बल्कि तेरि इच्छा पूरि हो।
\v 43 तब सरग बटै येक दुत ऊं तैं दिखे जु ऊं तैं सामर्थ देणू छौ।
\v 44 उ भौत संकट मा उचाट ह्वे कै हौर भि दुखन प्रार्थना कन लगि गैनि, अर ऊं कु पस्यो जन ल्वे कि बड़ि बड़ि बुन्दौं जन धरति मा पोड़नू रै।
\v 45 तब उ प्रार्थना बटै उठिनि अर अपड़ा चेलौं मु ऐनि अर उदास ह्वे कै ऊं तैं सेयूं देखि।
\v 46 अर ऊंकु बोलि, सेणा किलै छांयां ? उठा प्रार्थना कैरा कि अजमैश मा नि पोड़यां।
\v 47 उ यु बोना गे छा कि येक भीड़ ऐ अर ऊं बरों मा बटै जेकु नौं यहूदा छौ ऊंका अगनै अगनै आणू छौ, उ यीशु का सामणि ऐ तकि उ ऊंकि भुकि प्यो।
\v 48 यीशुन वेकु बोलि, “ हे यहूदा क्या तु भुकि पे कै मनिखि का नौना तैं पकड़वोणी छै ?”
\v 49 ऊंका दगड़्योंन जब देखि कि क्या होण वाळु च, त बोलि, “ हे प्रभु क्या हमन तलवार चलाण ?”
\v 50 अर ऊं मा बटै येकान मुख्य पुरोहित का नौकर पर तलवार चलै कै वेकु दैणु कंदूड़ उड़ै दीनि।
\v 51 यां पर यीशुन बोलि, “ अब बस भि कैरा " अर वेकु कंदूड़ छ्वी कै खूब कैरि दीनि।
\v 52 तब यीशुन मुख्य पुरोहितु मंदिर का पैरादारु का मुखियों अर दाना सयाणु कु जु ऊं पर चड़ी कै ऐ गे छा बोलि, क्या तुम मी तैं डाकु समझि कै तलवार अर लाठा ली कै औणा छां ?
\v 53 जब मि ममदिर मा हरेक दिन तुमारा दगड़ा छौ तब तुमुन मी पर हाथ नि डाळि, पर यु तुमारुतैं बगत च अर अंधेरा कु अधिकार च।
\v 54 फिर ऊ ऊं तैं पकड़ी कै मुख्य पुरोहित का घैर ली गैनि। पतरस ऊं बटै दूर दूर पिछनै पिछनै हिटणू छौ।
\v 55 अर जब उ चौक मा आग सुलगै कै कठा बैठ्यां छा त पतरस भि ऊंका बीच मा बैठि गे।
\v 56 तब येक नौकराणि वेकि तरफ इखरोड़ि देखि कै बोन लगि गै, “ यू भि त वेका दगड़ा छौ।
\v 57 पर वेन इन बोलि कै इनकार कैरि दीनि, “ हे नारि मि वे तैं नि जाणदु।"
\v 58 थोड़ा दिर का बाद कै हैंकान भि वे देखि कै बोलि, “ तू भित ऊं मा बटै छै, पतरसन बोलि, “हे मनिखि मि नि छौं।"
\v 59 क्वे येक घंटा का बाद येक हौर मनीखि पक्की तरौं से बोन लगि गै, “ पक्की बात च यु भि त वेका दगड़ा छौ, किलैकि यु गलीलि च।
\v 60 पतरसन बोलि, “ हे मनीखि मि नि जाणदु कि तु क्या बोनि छै !” उ बोनू गै छौ कि मैरन बांग दीनि।
\v 61 पतरसन बोलि, “ हे मनीखि मि नि जाणदु कि तु क्या बोनि छै !” उ बोनू गै छौ कि मैरन बांग दीनि।
\v 62 अर उ भैर ऐ कै भकोरि भकोरि कै रोणू रै।
\v 63 जौं मनिख्यों कु यीशु पकड़्यों छौ उ ऊंकि कौलि कैरि कै पिटण लगि गैनि।
\v 64 अर ऊंका आंखों तैं ढकै कै ऊं तैं पूछि, “ बतौ ति त्वे तैं कैन मारि !”
\v 65 अर ऊंन भौत सैरि हौर भि बुरैकि बात ऊंका बिरोध मा बोलिनि।
\v 66 जब दिनौ बगत ह्वे त सयाणा अर मुख्य पुरोहित शाश्त्रि लोग कठा ह्वेनि अर ऊं तैं अपड़ि बड़ि सभा मा लै कै पूछि।
\v 67 "जु तु मसीह छै त हम मु बोलि दे !” ऊंन ऊंकु बोलि, “ जु मि तुम मु बोलुलु त तुमुन यकीन नि कन;
\v 68 अर जु पुछलु त तुमुन जवाब नि देण।
\v 69 पर अब बटै मनिखि कु नौनु सामर्थि प्रमेश्वर का दैणि तरफां बैठ्यूं रालु।"
\v 70 यां पर सभ्यूंन बोलि, “ त क्या तु प्रमेश्वरो नौनु छै ?” ऊंन ऊंकु बोलि, “ तुम अफी बोना छांयां किलैकि मि छौं।"
\v 71 तब ऊंन बोलि, “ अब हम तैं गवै कि क्या जरुरत च ? किलैकि हमन वेका गिचा बटै सूणेलि।
\c 23
\p \v 1 तब सैरि सभा उठि अर ऊं तैं पिलातुस मु लि कै गै।
\v 2 उ इन बोलि कै ऊं पर दोस लगाणा रैनि, “ कि हमन यु लोगु तैं बैकाण अर कैसर तैं कर देणु कु मना करद अर अफु तैं मसीह राजा बोलद सूणि।
\v 3 पिलातुसन उ पूछि, “ क्या तु यहूद्यों कु राजा छै ? ऊंन वे तैं जवब दे, तु अफी बोनी छै।"
\v 4 तब पिलातुसन मुख्य पुरोहित अर लोगु कु बोलि, “ मि त ये मनिखि मा क्वे दोष नि पाणू छौं।
\v 5 पर उ हौर भि पक्का तौंर पर बोन लगि गैनि , “ यु गलील बटै अर इख तक सैरा यहूदिया मा उपदेश दे दे कै लोगु तैम भड़काणू च।
\v 6 यु सूणी कै पिलातुसन पूछि, "क्या यु मनिखि गलीलि च ?”
\v 7 अर यु जाणी कै कि उ हेरोदेश कि रियासत कु च ऊं तैं हेरोदेश मु भेजि दीनि, किलैकि ऊं दिनु मा ऊ भि यरुशलेम मा छौ।
\v 8 हेरोदेश यीशु तैं देखी कै भौत खुश ह्वे किलैकि उ भौत दिनु बटै ऊं तैं देखण चाणू छौ, वेन ऊंका बारा मा सूणि छौ, ऊं बटै कुछ चमत्कार देखणे आशा रखदु छौ।
\v 9 उ ऊं मु भौत सैरि बात पुछणु रै पर ऊंन कुछ भि जवाब नि दे।
\v 10 मुख्य पुरोहित अर शाश्त्रि खड़ा ह्वे कै तन मन से ऊं पर दोष लगाणा छा।
\v 11 तब हेरोदेशन अपड़ा सिपैयूं का दगड़ा ऊंकु मजाक उड़ै अर भड़किलु कपड़ा पैरये कै ऊं तैं पिलातुस मु लौटै दीनि।
\v 12 वे दिन बटै पिलातुस अर हेरोदेश दोस्त बणि गैनि यां से पैलि उ येक हैंका का दुश्मन छा।
\v 13 पिलातुसन मुख्य पुरोहितु अर हाकिमु अर लोगु तैं बुलै कै ऊं मु बोलि।
\v 14 तुम ये मनिखि तैं लोगु तैं बैकाण वाळु ठैरे कै मी मु ली कै आयां, अर देखा मिन तुमारा सामणि येकि जांच कैरि, पर जौम बातु कु तुम वे पर दोष लगाण छां ऊं बातु का बारा मा मिन वे मा क्वे भि दोष नि पै।
\v 15 ना हि हेरोदेशन, किलैकि वेन हम मु लौटेयेलि, अर देखा वे से इन कुछ भि नि ह्वे कि उ मौत कि सजा का लैक ठैराये जौ।
\v 16 इलै मि वे तैं पिटवै कै छोडि देंदु।
\v 17 पिलातुस त्योहार का दिनु मा ऊंका वास्ता येक उपरयादि तैं छोड़न कु मजबूर छौ
\v 18 तब सभि मिली कै चिलाण लगि गैनि, "ये तैं खतम कैर, अर हमुकु बरअबा तैं छोड़ि दे !”
\v 19 ऊ कै दंगा का कारण जु सैर मा ह्वे छौ अर हंत्या का कारण जेल मा डाळे गै छौ।
\v 20 पर पिलातुसन यीशु तैं छोडण कि मनसा से लोगु तैं फिर समझै,
\v 21 पर ऊंन चिल्लै कै बोलि, “ वे तैं सूळि पर चड़ौ सूळि पर !”
\v 22 वेन तिसरि दां ऊं मु बोलि, किलैइ, वेन क्या जि बुरु कैरि ? मिन मौत कि सजा का लैक क्वे भि बात वे मा नि पै, इलै मि वे तैं पिटवै कै छोड़ि देंदु।
\v 23 पर उ चिल्लै चिल्लै कै पिछनै पोड़ि गैनि कि उ सूळि पर चढ़ैये जौ अर ऊंकु चिल्लाण भारि पोड़ि गै।
\v 24 तब पिलातुसन हुकुम दीनि कि ऊंकि विनति का अनुसार करे जौ।
\v 25 वेन उ मनिखि जु दंगा अर हंत्या का कारण जेल मा डाळे गै छौ, अर जै तैं उ मांगणा छा छोड़ि दीनि अर यीशु तैं ऊंकि इच्छा का अनुसार सौंपि दीनि।
\v 26 जब उ ऊं तैं लिजाणा छा त ऊंन शमौन नौं कु येक कुरेनि जु कै गौं बटै आणू छौ पकड़ि अर सूळि वे पर लादि दीनि कि उ यीशु का पिछनै पिछनै लिजाणू रौ।
\v 27 लोगु कि बड़ी भीड़ ऊंका पिछनै जाणी रै अर ऊं मा भौत सैरा जनाना भि छा जु ऊंकु छाति भटकाणी अर कारणा कनि छै।
\v 28 यीशुन ऊंकि तरफ फरकि कै बोलि, “ हे यरुशलेम कि नौन्यों मी कु नि रोवा पर अफुकु अर अपड़ा नौन्याळु कु रोवा।
\v 29 किलैकि देखा उ दिन आण जौं मा लोग बोलला, ' धन्य छिन उ जु बांझ छिन, अर उ गाब जु दुबास्ता नि ह्वेनि अर उ दूधी जौंन दूध नि पिलै।
\v 30 वे बगत 'ऊंन पहाड़ु कु बोन कि हम पर पोड़ा, चुंटों कु कि हम तैं ढकै द्या।'
\v 31 जब उ हरयां डाळा दगडा इन कना छिन त सूखा क दगड़ा क्या कुछ नि करे जालु।
\v 32 उ हैंका व्दी मनिख्यों तैं जु उपरयादि छा ऊंका दगड़ा खतम कनु कु लिगनि।
\v 33 जब उ वीं जगा जैंकु खोपड़ि बोल्दा छा पौंछिनि त ऊंन उख ऊं तैं अर ऊं कुकरमि मनिख्यों येका तैं दैणा अर हैंका तैं बैं तरफ सूळि पर चढ़ै दीनि।
\v 34 तब यीशुन बोलि, “ हे बुबा यूं तैं छिमा कैर, किलैकि यु नि जाणदिन कि यु क्या कना छिन।" ऊंन पर्चि डाळि कै ऊंका कपड़ा बाँटि दीनि।
\v 35 लोग खड़ा खड़ि दिखणा छा, अर मुखिया भि मखौल करि कै बोना छा, “ येन दुसरों तैं बचै, जु यु प्रमेश्वरो मसीह च अर वेकु चुण्यूं च त अफु तैं बचे द्यो।"
\v 36 सिपै भि नजीक ऐ कै अर सिरका दे कै ऊंकि मजाक करि कै बोना छा,
\v 37 “ जु तु यहूद्यों कु राजा छै त अफु तैं बचौ !”
\v 38 अर ऊंका माथि येक दोष पत्र भि लग्यूं छौ: “ यु यहूद्यों कु राजा च"
\v 39 जु कुकर्मि उख टांग्यां छा, ऊं मा बटै येकान ऊंकि बुरै कैरि कै बोलि, क्या तुम मसीह नि छांयां ? त फिर अफु तैं अर हम तैं बचावा !”
\v 40 याम पर हैंकान वे तैं घुड़कि कै बोलि, “ क्या तु प्रमेश्वर से भि नि डरदि ? तु भि त वीं सजा पाणी छै,
\v 41 अर हम त न्ये का अनुसार सजा पाणा छां किलैकि हम तैं अपड़ा कामु कु ठीक फल पाणा छां, पर यूंन त क्वे भि बुरु काम नि कैरि।
\v 42 तब वेन बोलि, “ हे यीशु जब तुम अपड़ा राज मा ऐल्या त मेरि सुधि ले लियां।
\v 43 ऊंन वेकु बोलि, “ मि त्वे मु सच्च बोनू छौं कि तु आजै मेरा दगड़ा सरग लोक मा हुलि
\v 44 लगभग दोफरा बटै तिसरा पहरा तक सैरा देश मा अंधेरु छायूं रै
\v 45 अर सूरज कु उज्याळु चलि गै, अर मंदिरो कु पर्दा बीच मा फटिगै,
\v 46 अर यीशुन जोर से पुकारी कै बोलि , “हे बुबा जी मि अपड़ि आत्मा तेरा हाथ मा सौंपणू छौं, अर इन बोलि कै प्राण छोड़ि दीनि।
\v 47 सुबदारन जु कुछ ह्वे छौ देखी कै प्रमेश्वरे बढ़ै कैरि, अर बोलि, “ बेशक यु मनिखि धर्मि छौ।
\v 48 अर भीड़ जु ये सब दिखणुकु कठा होईं छै, यीं बत देखी कै छाति भटकांदि लौटि गै।
\v 49 पर ऊंका सब जाण पैछाण अर जु जनाना ऊंका दगड़ा गलील बटै आयीं छै , दूर खड़ी ह्वे कै दिखणी छै।
\v 50 उख महासभा कु येक सदस्य छौ जैकु नौं यूसुफ छौ यु भलु अर धर्मि मनिखि छौ।
\v 51 अर ऊंका यीं साणप अर ये काम से खुश नि छौ, उ यहूद्यों का सैर अरमतिया कु राण वाळु अर प्रमेश्वर कि जुगाळ कन वाळु छौ।
\v 52 वेन पिलातुस मु जै कै यीशु कि लांश मांगि;
\v 53 अर ऊं तैं उतारि कै मखमल का चादरा मा लपेटि अर कब्र मा रखि दीनि ज्वा पोड़ पर खोदीं छै, अर वामां क्वे भि नि रखे गै छौ।
\v 54 उ तयारि कु दिन छौ अर सबत कु दिन शुरु होण वळु छौ
\v 55 अर ऊं जनानूंन जु ऊंका दगड़ा गलील बटै ऐ छा पिछनै पिछनै जै कै वीं कब्र तैं देखि अर इन भि देखि कि ऊं कि लांश कन मा जि रखीं च।
\v 56 तब उ लौटी खै ऐनि खुशबूदार चिजी अर इत्र तयार कैरि अर सबत का दिन ऊंन हुकुम का अनुसार आराम कैरि।
\c 24
\p
\v 1 पर हप्ता का पैला दिन बिनसरि मा उ ऊं खुशबूदार चिज्यूं जु ऊंन तयार कैरि छै कब्र मा लीकै गैनि।
\v 2 ऊंन कब्र का मुख परो ढुंगु येक तरफां फरक्यों देखि।
\v 3 पर भितर जै कै प्रभु यीशु कि लांश नि पै।
\v 4 जब उ यीं बात से भैचक मा पोड़ीं छै त देखा व्दी मनिखि चमकिला कपड़ा पैरि कै ऊंका नजीक खड़ा ह्वेनि।
\v 5 जब उ डरि गैनि अर धरति कि तरफ मुख झुकै कै खड़ि रैनि त ऊंन ऊंकु बोलि, “ तुम ज्यूंदा तैं मोरयां मा किलै छैंयां ढूंडणा ?
\v 6 ऊ इख नि छिन पर ज्यूंदा ह्वे गैनि। याद कैरा कि ऊंन जब उ गलील मा छा तुम मु क्या बोलि छौ।
\v 7 जरूरि च कि मनिखि कु नौनु पाप्यूं का हाथ मा पकड़वे जौ अर सूळि पर चड़ैये जौ अर तिसरा दिन ज्यूंदु ह्वे जौ।
\v 8 तब ऊंकि बात ऊं तैं याद ऐनि,
\v 9 अर कब्र बटै लौटी कै ऊंन ग्यारों अर हौरि सभ्यूं तैं यु बात बतैनि।
\v 10 जौंन चेलौं तैं यु बात बतैनि उ मरियम मगदलिनि अर योअन्ना अर याकुब कि ब्वे मरियम अर ऊंका दगड़ा कि दुसरि औरत भि छै।
\v 11 पर ऊंकि बात ऊं तैं कथा सि लगणी छै, अर ऊंन ऊंकि बात पर यकीन नि कैरि।
\v 12 तब पतरस उठि अर कब्र पर दौड़ी कै गै, उख झुकि कै सिर्फ कपड़ा पोड़्यां देखिनि, अर जु कुछ ह्वे छौ वीं बात पर भैचक ह्वे कै अपड़ा घैर चलि गै।
\v 13 वेइ दिन ऊं मा बटै व्दी मनिखि इम्माउस नौं का एक गौं जाणा छा, जु यरुशलेम बटै क्वी सात मीले कि दूरि पर छौ।
\v 14 उ यूं सभि बातु पर जु ह्वे छै आपस मा बत चीत करदि जाणा छा।
\v 15 अर जब उ आपस मा बात चीत अर पूछ ताछ करदि जाणा छा त यीशु खुद नजीक ऐ कै ऊंका दगड़ा ह्वे गे।
\v 16 पर ऊंका आंखा इन बंद करै गै छा कि उ ऊं तैं पच्छ्याणि नि सकिनि।
\v 17 ऊंन ऊं तैं पूछि, “ यु क्या बात छिन जौं तैं तुम चलदि चलदि आपस मा कना छां ?” उ उदास ह्वे कै खड़ा रै गैनि।
\v 18 यु सूणी कै ऊं मा बटै क्लियोपस नौं का येक मनिखिन बोलि, “ क्या तुम यरुशलेम मा अकेला परदेशि छां जु नि जाणदां कि युं दिनु मा इख क्या क्या ह्वे ?”
\v 19 ऊंन ऊं मु पूछि, “ क्या बात" ? ऊंन ऊं कु बोलि, यीशु नासरि का बारा मा जु प्रमेश्वर अर सभि मनिख्यों का नजीक काम अर वचन मा समर्थि भविष्य बताण वाळु छौ।
\v 20 अर मुख्य पुरोहितुन अर हमारा मुखियोंन वे तैं पकड़वे दीनि कि वे कु मौत कि सजा दिये जौ अर सूळि पर चढ़ै दीनि।
\v 21 पर हम तैं उम्मीद छै कि यी इस्राएल तैम छुटकारु देलु, यूं सभि बातु का अलावा यीं बात तैं होयां तीन दिन ह्वे गैनि।
\v 22 अर हम मा बटै कथगै जनानूंन हम तैं घंघतोळ मा डाळेलि जु बिनसरि मा कब्र पर गै छै।
\v 23 अर जब वेकि लांश नि पै त इन बोलदि ऐनि कि हमन सरग दूतों कु दर्शन पै, जौंन बोलि कि उ ज्यूंदा छिन।
\v 24 तब हमारा दगड़्यों मा बटै भि कुछ एक कब्र पर गैनि अर जन जनानूंन बोलि छौ उनि पै पर ऊं तैं देखि नी च।
\v 25 तब ऊंन ऊं कु बोलि, “ हे कम अकल वाळौं अर भविष्य बताण वाळौं कि सभि बातु पर विश्वास नि कन वाळौ !”
\v 26 क्या जरूरि नि छौ कि मसीह ये दुख तैं उठै कै अपड़ि बढ़ै मा ह्वे जौ।
\v 27 तब ऊंन मूसा अर सभि भविश्य बताण वाळौं बटै शुरु कैरि कै पवित्र शाश्त्र मा बटै अपड़ा बारा मा लिखीं बातु कु मतलब समझै दीनि।
\v 28 इथगा मा उ सभि वे गौं का नजीक पौंछिनि जख उ जाणा छा, अर ऊंका हौ भौन इन लगणू छौ कि जन उ अगनै बढ़न चाणा होला।
\v 29 पर ऊंन इन बोलि कै ऊंन इन बोलि कै ऊं तैं रोकि दीनि, “ हमारा दगड़ा रावा किलैकि ब्याखुनि ह्वै गै अर दिन अब भौत ढळि गै, तब उ ऊंका दगड़ा राणु कु भितर चलि गैनि।
\v 30 जब उ ऊंका दगड़ा खाणू खाणुकु बैठिनि त ऊंन रोटि पकड़ि अर धन्यबाद दीनि अर तोड़ी कै ऊं तैं देण लगि गैनि।
\v 31 तब ऊंका आंखा खुलि गैनि; अर ऊंन उ पच्छ्याणि दीनि अर उ ऊंकि नजर मा नि ऐनि।
\v 32 ऊंन आपस मा बोलि, “ जब उ हमारा दगड़ा बटा मा बात चित कना छा अर पवित्र शाश्त्र कु मतलब समझाणा छा त क्या हमारा मन मा हलचल नि ह्वे छै ?”
\v 33 ऊ वीं घड़ि यरुशलेम जने लौटी गैनि अर ऊं ग्यारों अर ऊंका दगड़्यों कठा देखि।
\v 34 उ बोना छा, “ प्रभु सची कै ज्यूंदा ह्वे गैनि अर शमौन तैं दिखे छिन।"
\v 35 तब ऊंन बाटा कि बात ऊं तैं बतै दीनि अर यु भि कि ऊंन रोटि तोड़दि दां ऊं तैं कनक्वे पच्छ्याणि।
\v 36 उ एऊं बातु कना गै छा कि, उ अफी ऊंका बीच मा ऐ कै खड़ा ह्वे गैनि अर ऊंकु बोलि तुम तैं शांति मिलु।"
\v 37 पर उ घबरै गैनि अर डरि गैनि अर समझिनि कि हम कै भूत तैं दिखणा छां।
\v 38 ऊंन ऊंकु बोलि, “ घबराणा किलै छां ? अर तुमारा मन मा शक शुबा किलै उठदिनि ?
\v 39 मेरा हाथ अर मेरा खुटा देखा कि मि वी छौं। मी तैं छ्वि कै देख, किलैकि आत्मा कि हडगि अर मांगस नि होंदु जन तुम मी मा दिखणा छां।
\v 40 इन बोलि कै ऊंन ऊं तैं अपड़ा हाथ अर खुटा दिखैनि।
\v 41 जब खुशि का मारा ऊं तैं यकीन नि ऐ अर उ भैचक मा पोड़्यां छा त ऊंन ऊं तैं पूछि, “ क्या इख तुम मु कुछ खाणू च ?”
\v 42 ऊंन ऊं तैं भुट्यां माच्छा कु कतर दीनि।
\v 43 ऊंन ऊंका सामणी पकड़ि कै खै दीनि।
\v 44 फिर ऊंन ऊंकु बोलि, “ यु मेरि उ बात छिन जु मिन जब मि तुमारा दगड़ा छौ तु मु बोलि छै, कि जरूरि च कि जथगा भी बात मूसा का नियम मा अर भविष्य बताण वाळौं अर भजनौं कि किताब्यों मा मेरा बारा मा लिखिं छिन उ पूरि होनु।
\v 45 तब ऊंन पवित्र शाश्त्र जाणनुकु ऊंकि समझ खोलि दीनि।
\v 46 अर ऊंकु बोलि, “ इन लिख्युं च कि मसीहान दुख उठाण अर तिसरा दिन मोरयां मा बटै ज्यूंदु ह्वे जाण।
\v 47 अर यरुशलेम बटै से लेकि सभि जात्यों मा मन फिराण कु अर पापों बटै छिमा कु प्रचार वेका नौं से करे जालु।
\v 48 तुम सभि यूं बातु का गवा छांयां।
\v 49 अर देखा ज्यांकि करार मेरा बुबा कि करीं च मि वे तैं तुम पर खण्योलु अर जब तक सरग बटै सामर्थ नि मिललि तब तक तुम येइ सैर मा रांयां।
\v 50 तब उ ऊं तैं बैतनिय्याह तक भैर लीगि अर अपड़ा हाथ उठै कै ऊं तैं आशिश दीनि।
\v 51 अर आशिश देंदि दां ऊंकु बोलि अलग ह्वे गै अर सरग उठैये गै।
\v 52 तब उ वे तैं दण्डौत करी कै खुशि खुशि यरुशलेम लौटि गैनि।
\v 53 उ लगातार मंदिर मा हाजिर ह्वे कै प्रमेश्वरे बढ़ै करदा छा।
