\id MRK
\ide UTF-8
\rem Copyright information: Creative Commons Attribution- ShareAlike 4.0 License
\h मरकुस
\toc1 मरकुस
\toc2 मरकुस
\mt1 Mark
\mt1 मरकुस
\c 1
\p
\v 1 परमेशवर का नौना यीशु मसीह को सुसमाचार की शुरुवात!
\v 2 जन कि यशायाह रैबारया कि किताब मा लेख्युं च कि देख; मि अपंणा रैबारया तैं तेरा अगनै भेजणु छौं, जु त्वेकु बट्टु सुधारुलो |
\v 3 जंगळ मा एक पुकारण वळा को शब्द सुणेणु च कि प्रभु का बट्टा तैं तैयार कैरा, अर वेकी सड़क तैं सीधी कैरा |
\v 4 यूहन्ना ऐ, जु जंगळ म बपतिस्मा देंदु, अर पापुं कि क्षमा कु मन फिराव को बपतिस्मा को प्रचार करुदु छौ |
\v 5 अर सैरा यहूदिया देश का, अर यरूशलेम का अब रौंण वळा वेमु गेंनि, अर अपंणा पापुं तैं माणि के यरदन नदि मा वे से बपतिस्मा लीनि |
\v 6 यूहन्ना ऊंट का रोम का कपड़ा पैंरयुं अर अपंणि कमर मा चमड़ा को पठुका बांधि के रौंदु छौ अर शळौ अर जंगळ को सौत खांदु छौ |
\v 7 अर यु प्रचार करदु छौ, कि मेरा बाद उ औंण वळु च, जु मी से भि जादा शक्तिशाली च; मि त ये लैक भि नि छौं कि झुकिके वेका जुतों का बंधन खोलु |
\v 8 मिन त तुमतैं पाणि न बपतिस्मा दीनि पर उ तुमतैं पवित्र आत्मा न {जु परमेश्वर को आत्मा च} बपतिस्मा देलो |
\v 9 ऊं दिनु मा यीशु न गलील का नासरत बटी ऐ के; यरदन मु ऐ के यूहन्ना से बपतिस्मा लीनि |
\v 10 अर जब उ पाणी बटी भैर निकळि के मथि ऐ, त तुरंत वेन स्वर्ग तैं खोल्युं अर आत्मा तैं कबूतर का रूप मा अपंणा मथि औंण देखि |
\v 11 अर या आकाशवाणि ह्वे, कि तु मेरु प्रिय नौनु छै, मि त्वेसे खुश छौं |
\v 12 तब आत्मा न तुरंत वेतैं जंगळ कि तरपां भेजि |
\v 13 अर जंगळ मा चालिस दिन तक शैताना न वेकी अजमैस कैरी; अर उ जंगळी पशुओं का दगड़ि रै; अर स्वर्गदूत वेकी सेवा-टैळ करदा छा |
\v 14 यूहन्ना का पकड़े जांणा का बाद यीशु न गलील मु ऐ के परमेश्वर का राज्य को सुसमाचार प्रचार कैरी |
\v 15 अर बोलि, बगत पूरु ह्वे, अर परमेश्वर को राज्य नजदीक ऐ गे; मन फिरावा अर सुसमाचार पर विशवास कैरा |
\v 16 गलील का तलौ का किनारा ही किनारा जै के वेन शमौन अर वेका दगड़यों कु बोली, “मि तुम तैं मनख्यूं को मछ्वे बंणौलु |
\v 17 उ तुरंत अपड़ा जांळु तैं छोड़ि के वेका पिछनै ह्वे गेंनी |
\v 18 अर जरा अगनै बड़िके, वेन जबदी का नौना याकुब, अर वेका भै युहन्ना तैं, नाव मा जांळु तैं सुधरद देखि |
\v 19 वेन तुरंत ऊंतैं बुलै; अर उ अपंणा पिता जबदी तैं मजदुरुं का दगड़ी नाव मा छोड़ि के वेका पिछनै चलि गेंनी |
\v 20 अर उ कफरनहुम मा ऐ, अर उ तुरंत सब्त का दिन प्रार्थना भवन मा जै के उपदेश देंण लगि गे |
\v 21 अर उ कफरनहुम मा ऐ, अर उ तुरंत सब्त का दिन प्रार्थना भवन मा जै के उपदेश देंण लगि गे |
\v 22 अर लोग वेका उपदेश से चकित ह्वेनि; किलैकि उ ऊंतै धर्मगुरुओं का जन ना, पर अधिकारी जन उपदेश देंदु छौ |
\v 23 अर वे बगत ऊंका सभा का घर मा एक आदिम छौ, जै पर एक अशुद्ध आत्मा लगीं छै |
\v 24 वेन चिलै के बोलि, हे यीशु नासरी, हमतैं त्वे से क्या काम? क्या तु हम तैं नाश कनु कु ऐइं छै? मि त्वेतैं जंणदु छौं कि तु कु छै? तु परमेश्वर को पवित्र जंन छै !
\v 25 यीशु न वेतैं झिड़कि के बोलि, चुप रौ; अर वेमा बटी निकळि जा |
\v 26 तब अशुद्ध आत्मा वेतैं मरोड़ि के अर ऊंचि अवाज मा चिल्लै के वेमा बटी भैर निकळि गे |
\v 27 ईं बात पर सब लोग अचम्भा कैरिके आपस मा वाद- विवाद कन लगि गेंनि कि या क्या बात च? यु त क्वी नयु उपदेश च! यु अधिकार का साथ अशुद्ध आत्मा तैं भि आज्ञा देंणु च, अर उ वेकी आज्ञा मणदी छिन |
\v 28 अर वेको नौं तुरंत गलील का आस-पास का देश मा हर जगह फैलि गे |
\v 29 अर उ तुरंत प्रार्थना भवन बटी भैर निकळि के, याकुब अर युहन्ना का दगड़ी शमौन अर अन्द्रियास का घर मु ऐनि |
\v 30 अर शमौन की सास जौर मा पड़ीं छै, अर वेन तुरंत वींका बारा मा ऊंमु बोलि |
\v 31 तब वेन समणि मा जै के वींको हाथ पकड़ी के वीं तै उठै; अर वींको जौर उतरी गे, अर वा ऊं सभ्युं कि सेवा टैळ कन लगि गे |
\v 32 शाम बगत जब सूरज डुबिगे त लोग सब बिमारों तैं अर ऊंतैं भि जौं पर दुष्टात्मा लगीं छै ऊं सभ्युं तैं वे मु लैनि |
\v 33 अर सैरा शहर का लोग फाटक पर इकठा ह्वेनी |
\v 34 अर यीशु न भौंतु तैं जु कई किस्म की बिमारियों से दुखि छा, ऊंतै खूब कैरी; अर भौत दुष्टात्माओं तैं निकाळि; अर दुष्टात्माओंतैं बुन नि दीनी, किलैकि उ वेतैं पैछाणदि छै |
\v 35 अर सुबेर दिन निकळण से पैलि उ उठि के निकळनि, अर एक एकुंत जगह मु गै अर उख प्रार्थना कन लगि गे |
\v 36 तब शमौन अर वेका दगड़या वेतैं खुज्योणु कु गैनी |
\v 37 जब उ मिलि, त ऊं न वेमु बोलि; कि सब लोग त्वेतैं खुज्योंणा छिनं |
\v 38 वेन चेलुं मु बोलि, "आवा हम कखि और भि आस पास कि बस्तियों मा जांवां, कि मि उख भि प्रचार कौरु,किलैकि मि इलैइ निकळयूं |
\v 39 अर उ जै के सैरा गलील मु ऊंकी सभाओं मा जै के प्रचार करदी अर दुष्टात्माओं तैं निकळदि रै |
\v 40 अर एक कोड़ी न वेका संमणि ऐ के, वेमु अजुजि कैरि, अर वेका अगनै घुटना टेकि के वेमु बोलि; तु जु चै त मीतैं शुद्ध कैरी सकदी छै |
\v 41 वेन वे पर तरस खै अर हाथ बड़ै, अर वेतैं छ्वी के बोलि; मि चांदू छौं कि तु खूब ह्वे जा |
\v 42 अर तुरंत वेको कोड़ खूब ह्वे गे, अर उ शुद्ध ह्वे गे |
\v 43 तब वेन वेतैं सचेत कैरी के तुरंत विदा कैरि दीनि |
\v 44 अर वेन बोलि, देख कै मु भि कुछ नि बोलि, पर जै के अफ तैं पुरोहितों तैं दिखौ, अर अपंणा शुद्ध होणा का बारा मा जु कुछ मूसा न ठैरै उ सब पुरोहित तैं भेंट चड़ौ, कि ऊं पर गव्हे हो |
\v 45 पर उ भैर जै के ईं बातो कु भौत प्रचार कन लगिगे, कि यीशु फिर खुलिके और शहरों मा नि जै सैकी, पर भैर जंगळि जगहों मा रै; अर चौ तरपि बटी लोग वेमु औंणा रैनि |
\c 2
\p \v 1 भौत दिन का बाद उ फिर कफरनहुम मा ऐ अर या खबर फैली गे कि उ घर मा च |
\v 2 फिर इतगा लोग इकट्ठा ह्वेनी, कि फाटक का संमणि भि जगह नि मिलि; अर उ ऊंतैं वचन सुणौणु छौ |
\v 3 अर लोग एक लकवा का रोगि तैं चार मनख्यु मा उठवै के वेका संमणि लैनि |
\v 4 पर जब उ भीड़ का वझै से वेका संमणि नि पौंछि सकिनि, त ऊंन जै भितर उ छा वे घर कि छत खोलि दीनि अर जब उधेड़ि दींनी, त वीं खाट तैं जैं पर लकवा को रोगि पड़युं छौ, लटकै दीनि |
\v 5 यीशु न ऊंका विश्वास तैं देखिके, वे लकवा का रोगि कु बोलि; हे नौना तेरा पाप क्षमा ह्वे गेंनि |
\v 6 तब कई धर्मगुरु जु उख बैठय्यां छा, अपंणा अपंणा मन मा विचार कन लगि गेंनि |
\v 7 कि यु मनखि इन किलै बोनु च? यु ता परमेश्वर की बुरै कनु च, परमेश्वर तैं छोड़ि के और कू च जु पाप क्षमा कैरि सकदु?
\v 8 यीशु न तुरंत अपंणि आत्मा मा जांणि दीनि, कि उ अपंणा मन मा इन विचार कना छिनं, अर ऊं मु बोलि, तुम अपंणा अपंणा मन मा यु विचार किलै कना छां?
\v 9 सरल क्या चा? क्या लकवा का रोगि कु इन बुन कि तेरा पाप क्षमा ह्वेनी, या इन बुन कि उठ अपंणि खाट उठै के चल ?
\v 10 पर ज्यां से तुम जांणि जां कि मनखि का नौंना तैं धरती पर पाप क्षमा कनौ कु भि अधिकार च {वेन वे लकवाका रोगि कु बोलि}|
\v 11 मि त्वे कु बुनु छौं; उठ, अपंणि खाट उठैके अपंणा घर चलि जा |
\v 12 अर उ उठि, अर तुरंत खाट उठै के अर सभ्युं का संमणि बटी निकळि के चलि गे, ईं बात पर सब भैचक ह्वे गे छा, अर परमेश्वर की बड़ै कैरी के बुन लगि गेंनि, कि हमुन इन कभि नि देखि |
\v 13 उ फिर निकळि के तलौ का छाला पर गैंनि, अर सारि भीड़ वेका समंणि ऐ, अर उ ऊंतैं उपदेश देंण लगि गे |
\v 14 जांण बगत यीशु न हलफई का नौंना लेवि तैं चुंगि कि चौकि पर बैठय्युं देखि, अर वे कु बोलि; मेरा पिछनैं ह्वे जा |
\v 15 अर उ उठि के, वेका पिछनै ह्वे गे: अर उ वेका घर मा खाणु खाणु कु बैठिनि; किलैकि उ भौत छा, जु वेका पिछनै ह्वे गे छा |
\v 16 अर शास्त्रियों न अर व्यवस्था का जंणन वळुं न यु देखि, कि उ त पापियों अर चुंगि लेंण वळुं दगड़ि खाणु खाणु च, अर वेका चेलुं मा बोलि; उ त चुंगि लेंण वळुं का अर पापियों का दगड़ि खांदु पेंणु च |
\v 17 यीशु न यु सूणि के, ऊंमु बोलि, भला चंगु तै बैध की जरूरत नी च, पर बिमारू तैं च: मि धर्मियों तै न पर पापियों तै बुलाणु कु अयुं छौं |
\v 18 युहन्ना का चेला, अर व्यवस्था का जंणन वळा ब्रत रखदा छा; त ऊं न ऐ के वेमु यु बोलि; कि युहन्ना का चेला अर फरीसियों का चेला किलै ब्रत रखदिन? पर तेरा चेला ब्रत नि रखदिन?
\v 19 यीशु न ऊं मु बोलि, जब तक ब्योला बरातियों का दगड़ि रौंदु त क्या उ ब्रत रखि सकदिन? त जब तक ब्योला ऊं दगड़ि च, तब तक उ ब्रत नि रखि सकदिन |
\v 20 पर हां उ दिन आला, कि ब्योला ऊंका बीच बटी अलग करे जालु; त वे बगत उ ब्रत रखला |
\v 21 नयां कपड़ा को टल्ला पुरणा कपड़ा पर क्वी नि लगांदु; निथर उ टल्ला वामु बटी कुछ खींचि द्यालु, अर नयु पुराणा बटी, इनकै उ और भि जादा फटि जालु |
\v 22 नया अंगूरों का रस तैं पुराणि मशकों मा क्वी नि रखुदो, निथर अंगूरों को रस मशकों तैं फाड़ि द्यालु, अर अंगूरों को रस अर मश्क द्वी बरबाद ह्वे जालि; पर अंगूरों को नयुं रस नई मशकुंमा भरे जांदु |
\v 23 अर तब इन ह्वे कि उ सब्त का दिन पुंगड़ों का बीच मा बटी जांणा छा; अर वेका चेला चळदि चळद बलड़ुं तैं तोड़नं लगि गेंनि |
\v 24 तब व्यवस्था का जंणन वळुं न वे मु बोलि, देख; यु सब्त का दिन उ काम किलै करदिन जु ठिक नी च?
\v 25 यीशु न ऊंमु बोलि, क्या तुमु न कभि नि पैड़ि, कि जब दाउद तैं जरूरत छै अर जब उ अर वेका दगड़य्या भूका छा, तब वेन क्या कैरी छौ?
\v 26 वेन कनकै अबियातार पुरोहित का बगत मा, परमेश्वर का भवन मु जै के, भेंट कि रोट्टी खैनि, अर अपड़ा दगड़यों तैं भि दीनि, जौं तैं खाण पुरोहित लोगुं का अलावा और कै तैं उचित नि छौ?
\v 27 अर यीशु न ऊं मु बोलि, सब्त को दिन मनख्युं कु बंणैये गे, न कि मनखि सब्त का दिन कु |
\v 28 इलै मनखि को नौनु सब्त का दिन को भि स्वामि चा |
\c 3
\p \v 1 अर उ फिर प्रार्थना भवन मा गै; जख एक आदिम छौ, जैको हाथ सुखि गे छौ |
\v 2 अर उ वे पर भगार लगाणु कु ईं ताक मा लग्यां छा, कि देखदां, उ सब्त का दिन म वेतैं खूब करदु च कि नि करदु |
\v 3 ऊं न वे सुख्यां हाथ वळा आदिम कु बोलि; बीच मु खड़ू ह्वे जा |
\v 4 अर ऊं मु बोलि; क्या सब्त का दिन भलु कनं ठिक चा कि बुरु कन, प्राण तैं बचाण या मरंण? पर उ चुप रैनि |
\v 5 अर वेन ऊंका मन कि कठोरता से उदास ह्वे के, ऊंतै गुस्सा मा चौतरफि देखि, अर वे मनखि कु बोलि, अपंणु हाथ बड़ौ अर वेन बड़ै, अर वेकु हाथ खूब ह्वे गे |
\v 6 तब व्यवस्था का जंणन वळा भैर जै के तुरंत यहूदियों का दगड़ी वेका खिलाफ मा सलाह कन लगि गेंनि, कि वेतैं कै ढंग से नाश करां |
\v 7 अर यीशु अपंणा चेलुं का दगड़ी तलौ का छाला पर चलि गे: अर गलील बटी एक भौत बड़ी भीड़ वेका पिछनैं ह्वे गे |
\v 8 अर यहूदिया, अर यरूशलेम, अर इदुमिया बटी, अर यरदन का पार बटी, अर सूर एर सैदा का आस पास बटी एक बड़ी भीड़ यु सूणि के, वेका पिछनैं ह्वे गे कि उ कन चमत्कार का काम करुदु |
\v 9 अर वेन अपड़ा चेलुं मु बोलि, भीड़ का वझै से मी कु एक छुटी नाव तैयार रौ इलैकि उ मीतैं दबै नि सकुनु |
\v 10 किलैकि वेन भौतुं तै खूब कैरी; इलै जतना लोग रोगुं मु पोड़य्यां छा, उ वेतैं छूणु कु वे पर गिरदा पड़दा छा |
\v 11 अर अशुद्ध आत्मा भि जब वेतैं देखदि छै, त वेका अगनै गिरदा पड़दा छा, अर चिल्लैके बोळदि छै कि तु परमेश्वर को नौनु छै |
\v 12 अर वेन ऊंतै भौत चितै, कि मीतैं प्रगट नि करयां |
\v 13 फिर उ पौड़ पर चड़ि गे, अर जौं तै उ चांदु छौ ऊंतै अपंणा समणि बुलै; अर उ वेका समणि ऐ गेंनि |
\v 14 तब ऊं न बारह मनख्युं तैं चुनि, कि उ वेका दगड़ि दगड़ी रौनु, अर उ ऊंतै भेजु कि उ प्रचार करुनु |
\v 15 अर उ अफ मु दुष्टात्माओं तैं निकाळणो को अधिकार रखुनु |
\v 16 अर उ यु छिनं: शमौन जै कु नौ वेन पतरस रखि |
\v 17 अर जबदि को नौनु याकुब, अर याकुब को भै यूहन्ना, जौं को नौ ऊं न बुअनरगिस, मतलब गर्जन को नौनु रखि |
\v 18 अर अन्द्रियास, अर फिलिप्पुस, अर बरतुल्मै, अर मत्ति, अर थोमा, अर हलफई को नौनु याकुब; अर तद्दी, अर शमौन कनानि |
\v 19 अर यहूदा इस्करियोती, जै न वेतैं पकड़वै भि दीनि |
\v 20 अर उ घर मा ऐ: अर इन भीड़ इकट्ठा ह्वे गे छै, कि उ रोट्टी भि नि खै सकिनि |
\v 21 जब वेका कुटुम्बियों नं यु सूणि, त वेतैं पकड़नु कु निकळनि; किलैकि उ बुळदा छा, कि वेकु चित ठिकाणा मा नी च |
\v 22 अर धर्मगुरु जु यरूशलेम बटी ऐ छा, यु बुना छा, कि वे पर शैतान लग्युं च, अर यू भि, कि उ दुष्टात्माओं का सरदार की मदत से दुष्टात्माओं तैं निकाळदु |
\v 23 अर वेन उ सभि लोग अपड़ा समंणि बुलै के, ऊंमु मिशाल देके बुनं लगि गे; कि शैतान कनकै शैतान तैं निकाळि सकुदु?
\v 24 अर जु कै राज्य मा फूट पोड़ु, त तब उ राज्य कनकै अटल रै सकुदु?
\v 25 अर जु कै घर मा फूट पोड़ु, त तब उ घर कनकै अटल रै सकुदु?
\v 26 अर जु शैतान अपंणु ही विरोधी ह्वे के अफ मु फूट डाळु, त तब उ कनकै बंणय्युं रै सकुदु? वेको त अंत हि ह्वे जांदु |
\v 27 पर क्वी आदिम कै बलिष्ठ का घर मा घुसि के वेकी सम्पति लूछि नि सकुदु, जब तक कि उ पैलि वे बलिष्ठ तैं बांधि नि ल्यो; अर तब वेका घर तैं लूछि सकुदु |
\v 28 मि तुम मु सच बुनु छौं, कि मनख्युं की सन्तान का सभि पाप अर बुरै जु उ करदा छिनं, क्षमा करे जाला |
\v 29 पर जु पवित्रआत्मा का खिलाफ बुरै करुलो, उ कभि भि क्षमा नि करे जालु: पर उ सदानी पाप को अपराधि ठैरुदो |
\v 30 किलैकि उ यु बोळदा छा, कि वे पर अशुद्ध आत्मा च |
\v 31 अर वेकी माँ अर वेका भै ऐनि, अर भैर खड़ु ह्वे के वेतैं बुलै |
\v 32 अर भीड़ वेका आस-पास बैंठि छै, अर ऊंन वेकु बोलि; देख तेरी माँ अर तेरा भै त्वेतैं भैर ढुंडणा छिनं |
\v 33 यीशु न ऊंतैं जवाब दीनि, कि मेरि माँ अर मेरा भै कु छिनं?
\v 34 अर जु वेका आस-पास बैठय्यां छा, ऊंतै देखिके बोलि, देखा मेरी माँ अर मेरा भै यु छिनं |
\v 35 किलैकि जु क्वी परमेश्वर की मनसा पर चलु, वी मेरा भै, अर बैंण अर माँ छिनं | |
\c 4
\p \v 1 उ फिर तलौ का छाला पर उपदेश देंण लगि गे: अर इन बड़ी भीड़ वेका समंणि इकट्ठा ह्वे गे, कि उ तलौ मा एक नाव पर चड़ि के बैठि गे अर सैरी भीड़ तलौ का छाला पर सुखीं भूमि मा खड़ी छै |
\v 2 अर उ ऊंतैं मिशाल देके भौत सैरी बात सिखौण लगि गे, अर अपंणा उपदेश का द्वारा ऊंमु बोलि |
\v 3 सूणा: देखा, एक बुतै कनं वळु, बीज बुतुणु कु गै |
\v 4 अर बुतुण बगत कुछ बीज त बाटा का किनारा पर छिलारेनी अर पक्षियों न ऐ के ऊं बीजों तैं चुगि दीनि |
\v 5 अर कुछ पथरीली जगह पर छिलारेनी जख ऊंतैं बिंजा माटो नि मिलि, अर गैहरु माटो नि मिलणा वझै से जळदि उगि गे |
\v 6 अर जब सूरज निकळि, त फुके गे, अर जड़ निपकड़ण से सुखि गे |
\v 7 अर कुछ त झबलाड़ मा छिलारेनी, अर झबलाड़न ऊंतैं दबै दीनि, अर उ बीज फल नि सकिनी |
\v 8 पर कुछ बीज अच्छी जगह मा छिलारे; अर उ उगि, अर बड़ि के फलवन्त ह्वे; क्वी तीस गुणा, क्वी साठ गुणा अर क्वी सौ गुणा फल लै |
\v 9 अर वेन बोलि; जै मु सुणनु कु कन्दूड़ होनु उ सूणि ल्योनु |
\v 10 जब उ अकेला रै गे, त वेका दगड़युं न ऊं बारहों समेत वे बटी ईं मिशाल का बारा मा पूछी |
\v 11 वेन ऊं मु बोलि, तुमतैं त परमेश्वर का राज्य कि भेदों की समझ देयीं च, पर भैर वळुं कु सब बात मिशालों मा होंदि |
\v 12 इलै उ देखि के देखनु पर ऊंतै समझी नि सकुनु अर सूणिके भि सुणुनु पर बींगी नि सकुनु; इन नि हो कि उ अपंणा पापों से फिरुनु, अर क्षमा किरे जौनु |
\v 13 फिर यीशु न ऊं मु बोलि; क्या तुम ईं मिशाल तैं नि समझयां? त फिर और मिशाल तैं कनकै समझिल्या?
\v 14 बुतुण वळु वचन तैं बुतुदो |
\v 15 जु बाटा का किनारा का छिंन जख कि वचन बुते जांदु, उ यु छिनि, कि जब ऊं न सूणि च, त शैतान तुरंत ऐ के वे वचन तैं जु ऊं मु बुते छौ, उठै के लेके चलि जांदु |
\v 16 अर उनि जु पथरीली जगह पर बुते जंदिनि, यु उ छिनि, कि जु वचन तैं सूणि के तुरंत ख़ुशी से स्वीकार कैरि देंदिनि |
\v 17 पर अपंणा भितर जड़ नि रखणा का कारण उ कुछ ही दिनु कु रंदिन; यांका बाद जब ऊं पर क्लेश या बिपदा औंदि, त तब उ तुरंत पिछनै ह्वे जांदिनि |
\v 18 अर जु झिबलाड़ मा बुते गेंनि उ यु छिंनि जौं न वचन तैं सूणि |
\v 19 अर संसार की चिंता, अर धन को धोखा, अर कई चीजों को लोभ ऊंमु समैके वचन तैं दबै देंदु | अर उ बगैर फल को रै जांदु |
\v 20 अर जु अच्छि जगह मु बुते गेंनि, उ यु छिनि, जु वचन तैं सूणि के स्वीकार करदिन अर फल लंदिनि, क्वी तीस गुणा, क्वी साठ गुणा, अर क्वी सौ गुणा |
\v 21 अर यीशु न ऊंमु बोलि; क्या द्युतैं इलै बळदिन कि ब्यांरा तौळा या खाटिका तौळा रखेजौ? या फिर इलै कि ब्यांरा पर रखे जौ?
\v 22 किलैकि क्वी चीज छिपिं नी च, पर इलैकि प्रगट ह्वे जौ;
\v 23 अर ना कुछ छिप्युं च कि प्रगट न हो | जु कै का सुणनु कु कन्दूड़ होनु, त सूंणि ल्योनु |
\v 24 फिर वेन ऊंमु बोलि, सचेत रावा, कि क्या सुंणदा छां? जै नापा से तुम नपदा छां वे ही नाप से तुमुकु भि नपे जालु, अर तुमतैं बिंजा दिये जालु |
\v 25 किलैकि जै मु छैं च, वेतैं दिये जालु; पर जैमु नी च वेमा बटी ऊ भि लिये जालु जु वेमु छैं च |
\v 26 फिर वेन बोलि; परमेश्वर को राज्य इन च, जन कि क्वी आदिम पुंगड़ा मा बीज छिलारु |
\v 27 अर राती से जौ, अर दिन मा बिंज्यु रौ अर उ बीज इन उगु अर बड़ु कि उ नि जांणु कि कब बड़ु ह्वे |
\v 28 जमीन अपने आपसे इन फल लौंदि कि पैलि अंकुर, तब बलड़ा, अर तब बलड़ुं मा तैयार दांणा |
\v 29 पर जब दांणा पकी जंदिनि, तब उ तुरंत हंसिया लगौंदु, किलैकि लवै को बगत ऐ गे |
\v 30 फिर वेन बोलि, हम परमेश्वर का राज्य कि तुलना कै बटी द्यां, अर कैं मिशाल से वेकु बखान करां?
\v 31 उ राई का बीज का समान चा; कि जब जंमीन मा बुते जांदु त जंमीन का सब बीजुं से छोटु होंदु |
\v 32 पर जब बुते गे, त उगि के सब साग पात से बड़ु ह्वे जांदु, अर वेका इन बड़ा फौंका निकळी जांदिनि, कि आकाश का पक्षी ऊंकि छैल मु बसेरा कैरी सकदिन |
\v 33 अर उ ऊंतै इनि भौत सैरी मिशाल दे देके ऊंकि समझ का अनुसार वचन सुंणौदु छौ |
\v 34 अर बगैर मिशाल का ऊंमु कुछ नि बोळदु छौ; पर एकुंत मा अपंणा चेलुं तैं सब बातुं को अर्थ बतौंदु छौ |
\v 35 वे दिन जब रुमुक ह्वे, त वेन ऊंमु बोलि; आवा हम छाला पर जंदा |
\v 36 अर उ भीड़ तैं छोड़िके जन उ छा, उनि ऊंतैं नाव मा दगड़ी लिगिनि; अर ऊंका दगड़ा मा और भि नाव छै |
\v 37 तब बड़ु अतरोळ-बतरोळ ह्वे, अर बौछारि नाव पर इख तक लगिनि, कि वा अब पाणि न भुरेण लगिगे छै |
\v 38 अर उ अफ पिछनै कि तरपां गद्दि पर सियूं छौ; तब ऊंन वेतैं बिजाळि के वेमु बोलि; "हे गुरु क्या त्वेतैं कुछ भि चिंता नी च, कि हम नाश होंण वळा छां?”
\v 39 तब वेन उठिके अतरोळ-बतरोळ तैं झिड़कि, अर पांणी कु बोलि; शांत रौ, थमि जा: अर अतरोळ-बतरोळ थमि गे अर बड़ु चैन ह्वेगे |
\v 40 अर ऊंमु बोलि; तुम किलै डंरणा छां? क्या तुमतैं अभि तक विश्वास नी च?
\v 41 अर उ भौत डैरि गेंनि अर आपस मु बुन लगि गेंनि; यु कू च जु कि अतरोळ-बतरोळ भि वेकु बोल्युं मंणदिनं?
\c 5
\p \v 1 अर उ तलौ का छाला पर गिरासेनियों का देशमा पौंछि |
\v 2 अर जब उ नाव बटी उतरिनी त तुरंत एक आदिम जै पर अशुद्ध आत्मा लगीं छै उ कब्रों बटी निकळि के वेतै मिलि |
\v 3 उ कब्रों मा रौंदु छौ | अर क्वी वेतैं संगळु न भि नि बांधि सकदु छौ |
\v 4 किलैकि उ कई बार बेड़ियों न अर संगळु न बंधे गे छौ, पर वेन संगळु तैं तोड़ी दीनि, अर संगुळों का टुकड़ा टुकड़ा कैरी दीनि, अर क्वी वेतैं अपड़ा बस मा नि कैरी सकदु छौ |
\v 5 उ सदानी रात- दिन कब्रों अर पौंड़ु मा चिलादुं, अर अफ तैं ढुंग्गु न नुकसान पौंछौदु छौ |
\v 6 उ यीशु तैं दूर ही बटी देखिके अटगी, अर वेतैं प्रणाम कैरी |
\v 7 अर ऊंचि अवाज मा चिलै के बोलि; "हे यीशु, परमप्रधान परमेश्वर का नौंना, मी तैं त्वे से क्या काम? मि त्वेतैं परमेश्वर की सौं देंदु, कि मी तैं पिड़ा नि दि |
\v 8 किलैकि यीशु न वे कु बोलि छौ, हे अशुद्ध आत्मा, ये आदिम बटी निकळि जा |
\v 9 वेन वेमु पूछि; तेरु नौं क्या च? वेन वेमु बोलि; मेरु नौं सेना च; किलैकि हम बिंजा छां |
\v 10 अर वेन यीशु मु भौत अजुजि कैरी, कि हम तैं ये देश बटी भैर नि भेज |
\v 11 उख पौड़ पर सुंगरु को एक बड़ु झुण्ड चरणु छौ |
\v 12 अर ऊंन वेमु अजुजि कैरिके बोलि, कि हमतैं ऊं सुंगरु मु भेज दि, कि हम ऊंका भितर जांवा |
\v 13 अर वेन ऊंतै आज्ञा दीनि अर अशुद्ध आत्मा निकळिके सुंगरु मु बैठि गे अर उ झुण्ड जु क्वी द्वी हजार का लगभग रै होलु, उ कड़ाह पर बटी झपटि के तलौ मा पड़ि गे अर डुबि के मोरि गे |
\v 14 अर ऊंका चरवाहों न भागि के शहर मा अर गौं मा ईं बात को समाचार सुंणै |
\v 15 अर जु कुछ ह्वे छौ, लोग वेतैं देखणु कु ऐनि | अर यीशु का समणि ऐ के, वे आदिम तैं जै पर सेना समायी छै, वेतैं कपड़ा पैरयुं अर बैठय्युं देखिके डरि गेंनि |
\v 16 अर देखण वळुं न वेको जै पर बिंजा दुष्टात्मा लगीं छै, अर सुंगरु को पूरो हाल ऊंतै सुणै |
\v 17 अर उ यीशु से अजुजि कैरिके बुन लगि गेंनि, कि हमारा इख बटी चलि जा |
\v 18 अर जब उ नाव पर बैठण लगि गेंनि त तब उ जै पर पैलि बिंजा दुष्टात्मा लगीं छै, उ वेमु अजुजि कन लगि गे, कि मी तैं अफ दगड़ी रैंण दि |
\v 19 पर वेन वेतैं आज्ञा नि दीनि, अर वेमु बोलि, अपंणा घर जै के अपंणा लोगुं तैं बथौ, कि त्वे पर द्या कैरि के प्रभु न त्वेकु कन बड़ा काम करिनि |
\v 20 उ दिकापुलिस शहर मा ईं बात को प्रचार कन लगि गे, कि यीशु न मी कु कन बड़ा काम करिनी; अर सब अचम्भा करदा छा |
\v 21 जब यीशु फिर नाव पर बटी छाला पर गै, त एक बड़ी भीड़ वेका समणि इकट्ठा ह्वेगे छै; अर उ तलौ का छाला पर छौ |
\v 22 अर याईर नौ को एक आदिम जु प्रार्थना भवन को सरदारों मा बटी एक छौ, वेमु ऐ, अर वेतैं देखिके वेका खुट्टूं मु पड़ि गे |
\v 23 अर वेन यु बोलिके भौत अजुजि कैरी, कि मेरी छुटी नौंनि मोरण वळी च: तु ऐ के वीं पर हाथ रख, कि व खूब ह्वे के ज्यूंदी रौ |
\v 24 तब उ वे दगड़ी गै; अर बड़ी भीड़ वेका पिछनै ह्वे गे, इख तक कि लोग वे पर गिरदा-पड़दा छा |
\v 25 अर एक जनान, जैं तैं बारह बरस बटी ल्वे बंगणो को रोग छौ |
\v 26 अर वीं न भौत वैधुं बटी दुःख उठै अर अपंणि सब सम्पति खर्च कैरीके भि क्वी फैदा नि पै, पर और भि बिमार ह्वे गे छै |
\v 27 यीशु कि चर्चा सूणि के व भीड़ का पिछनै बटी ऐ, अर वेका कपड़ा तैं छ्वी दीनी |
\v 28 किलैकि वा बोळदि छै, जु मि वेका कपड़ा का किनारा तैं भि छ्वी द्यूलु, त खूब ह्वे जौलु |
\v 29 अर तुरंत वीं को ल्वे बंगण बंद ह्वे गे; अर वीं न अपंणा शरीर मु जांणि लीनि कि मि वीं बिमारी से खूब ह्वे ग्यों |
\v 30 पर यीशु न भि तुरंत वे ही बगत अफ मु जांणि लीनि, कि मी मा बटी सामर्थ निकळि च, अर भीड़ मु बटे पिछनै फरिकि के पूछि; कि मेरा कपड़ा तैं कै न छ्वी?
\v 31 वेका चेलु न वेमु बोलि; "तु देखणि छै कि भीड़ त्वे पर गिरदि पड़दि, अर तु बुनि छै कि कै न मीतैं छ्वी?
\v 32 तब वेन वींतै देखणु कु जै न यु काम कैरी छौ, चौतरफि आंखा लगैनि |
\v 33 तब वा जनान यु जांणि के, कि मी पर कन भलै ह्वे च, वा डरदि अर कंपदि वेका समणि ऐ, अर वेका खुट्टों मु पड़िके वेतैं सैरु हाल सच सच बतै दीनि |
\v 34 वेन वीं मु बोलि; हे नौंनि तेरा विश्वासा न त्वेतैं खूब कैरि: कुशल से चलि जा अर अपंणि ईं बिमारि से बचिं रौ |
\v 35 उ इन बुनु ही छौ, कि प्रार्थना भवन का मुखिया का घर बटी लोगु नं ऐ के बोलि, कि तेरी नौंनि त मरिगे; अब गुरु तैं दुःख किलै देंणि छै?
\v 36 जु बात उ बुना छा, वीं बात तैं यीशु न अणसुणि कैरिके प्रार्थना भवन का मुखिया मु बोलि; डैर ना केवल विश्वास रख |
\v 37 अर ऊं न पतरस अर याकुब अर याकुब का भै युहन्ना तैं छोड़ि के और कै तैं अफ दगड़ी नि औंण दीनि
\v 38 अर प्रार्थना भवन का मुखिया का घर मु पौंछिके, वेन लोगु तैं भौत रोण अर चिल्लाण देखि |
\v 39 तब वेन भितर जै के वेमु बोलि, तुम किलै हल्ला मचौंणा अर रोणा छां? नौनि मरि नी च पर सेणि च |
\v 40 उ वेको ठट्टा कन लगि गेंनि, पर वेन सभ्युं तैं निकाळिके नौंनि का ब्वे- बाबुं तैं अर अपंणा दगड़युं तैं भितर लेके गैं |
\v 41 अर नौनि को हथ पकड़ि के वीं मु बोलि, 'तलीता कूमी' ज्यांकु अर्थ यू चा कि ' हे नौंनि, मि त्वेमु बुनु छौं उठ ' |
\v 42 अर व नौंनि तुरंत उठिके चलण फिरंण लगि गे; किलैकि वा बारह बरस कि छै | अर ईं बात पर लोग भौत भैचक मा पड़ी गेंनी |
\v 43 फिर वेन ऊंतै चितैके आज्ञा दीनि कि ईं बात क्वी नि जंणन पौ अर बोलि; कि वीं तै कुछ खाणु कु दिये जौ |
\c 6
\p \v 1 उख बटी निकळि के उ अपंणा देश मा ऐ, अर वेका चेला भि वेका पिछनै औंणा छा |
\v 2 सब्त का दिन उ प्रार्थना भवन मा उपदेश देंण लगि गे; अर भौत लोग भैंचक मा पड़ी गेंनी अर बुनं लगि गेंनि, कि ये तैं यु बात कख बटी ऐनि ? अर यु कु ज्ञान च जु वेतैं दिये गे? अर कन सामर्थ का काम येका हाथु का द्वारा प्रगट होणा छिंनि?
\v 3 क्या यु वी बड़ैइ नी च, जु मरियम को नौनु, अर याकुब अर योसेस अर यहूदा अर शमौन को भै च? अर क्या वेकि बैंण इख हमरा बीच मु नि रंदिनि? इलै ऊं न वेका बारा मा ठोकर खै |
\v 4 यीशु न ऊं मु बोलि, कि रैबारया को अपड़ा देश अर अपड़ा कुटुम्ब अर अपड़ा घर तैं छोड़ि के और कखि भि निरादर नि होंदु |
\v 5 वेन उख क्वी सामर्थ का काम नि करिनि, सिर्फ कुछ ही बिमारुं पर हाथ रखिके ऊंतै खूब कैरि |
\v 6 अर उ ऊंका अविश्वास तैं देखि के भैंचक ह्वे के चारों तरपां गौं मु उपदेश देंदि फिरिनि |
\v 7 अर वेन बारहों तैं अफ मु बुलै के ऊंतै द्वी द्वी कैरिके भेजण लगि गे; अर ऊं तैं अशुद्ध आत्माओं पर अधिकार दीनि |
\v 8 अर वेनं ऊं तैं आज्ञा दीनि, कि बाटा कु लाठो छोड़ि के और कुछ नि ल्या; न त रोट्टी, ना झोळा, अर ना पठुका मा पैसा |
\v 9 पर जुत्ता पैरा अर द्वी द्वी कुरता नि पैरा |
\v 10 अर वेन ऊं मु बोलि; जख कखि तुम कै घर मा जैल्या त जब तक उख बटी विदा नि ह्वे जां, तब तक उखी ठैरंय्यां रावा |
\v 11 जैं जगह का लोग तुम तैं स्वीकार नि करुनु, अर तुमारी नि सुंणनु, त उख बटी चळदी अपंणा खुट्टूं कि धूळ झाड़ि दिय्यां, कि ऊं पर गव्हे हो |
\v 12 अर ऊं न जै के प्रचार कैरी, कि पाप से मन फिरावा |
\v 13 अर भौत दुष्टात्माओं तैं निकाळि, अर भौत बिमारों पर तेल मळि के ऊंतै खूब कैरि |
\v 14 हेरोदेश राजा न भि ऊंकि चर्चा सूंणि, किलैकि ऊंकु नौ फैलि गे छौ, अर वेनं बोलि, कि “युहन्ना बपतिस्मा देंण वळु मोरयां लोगुं मा बटी ज्यूंदु ह्वे गे, इलै वे बटी यु सामर्थ का काम प्रगट होंदिनि |”
\v 15 बकि और लोगुं न बोलि, “रैबारया या रैबारयों मा बटी क्वी एक च |”
\v 16 हेरोदेशा न यु सूणि के बोलि, “जै युहन्ना मुंड मिन कटवै छौ, वी ज्यूंदु ह्वे गे!”
\v 17 हेरोदेशा न अपंणा भै फिलिप्पुस की जंनाना का बानु, जैं बटी वेन ब्यो कैरेली छौ, लोगुं तै भेजिके युहना तैं पकड़वैके जेळ मा डाळेली छौ;
\v 18 किलैकि युहन्ना न हेरोदेश कु बोलि छौ, कि “अपंणा भै कि जंनान तैं रखण त्वेकु ठिक नीच |”
\v 19 इलैइ हेरोदियास वे बटी बैर रखदि छै कि वेतैं मरवै डाळु; पर इन नि ह्वे सैकि,
\v 20 किलैकि हेरोदेस युहन्ना तैं धर्मि अर पवित्र मनखि जांणिके वे से डरदु छौ, अर वेतैं बचै के रखदु छौ,अर वेकि बातुं तै सूंणि के भौत घबरांदु छौ, पर ख़ुशी से सुंणदु छौ |
\v 21 जब ठिक बगत ऐ जबकि हेरोदेसन अपंणा जन्मदिन पर अपंणा प्रधान, अर सेनापतियों कु, अर गलील का बड़ा लोगुं कु भोज कैरी |
\v 22 त हेरोदियास की नौनि भितर ऐ, अर नाचि के हेरोदेस तैं अर वे दगड़ी बैठण वळुं तैं खुश कैरी | तब राजा न वीं नौनि कु बोलि, “तु जु चांणी छै मी बटी मांग मि त्वेतैं द्यूलु |”
\v 23 अर वीं बटी सौं खै, “मि अपंणा अधा राज तक भि जु कुछ तु मी बटी चैली मि त्वेतैं द्यूलु |”
\v 24 वीं न भैर जै के अपंणि माँ बटी पूछी, “मि क्या मांगु?” त वीं न बोलि, युहन्ना बपतिस्मा देंण वळा को मुंड |”
\v 25 वा तुरंत राजा का संमणि भितर ऐ अर वे बटी अजुजि कैरी कि, "मि चांणु छौं कि तु अभि युहन्ना बपतिस्मा देंण वळा को मुंड एक थाळ मा मी कु मंगवै दि |”
\v 26 तब राजा भौत उदास ह्वे, पर अपंणि सौं का कारण अर दगड़ा मा बैठण वळुं का कारण वीं तैं टळण नि चै |
\v 27 त: तब राजा न तुरंत एक सिपै तैं आज्ञा देके भेजि कि वेको मुंड कटवै के लौ |
\v 28 वेन जेळ मा जै के वेको मुंड काटी, अर एक थाळ मा रखि के लै अर वीं नौनि तैं दे दीनि, अर वीं नौनि न अपंणि माँ तैं दीनि |
\v 29 यु सूंणि के युहन्ना का चेला ऐनि, अर वेकि लांश तैं ली गेंनि अर कब्र मा रखि |
\v 30 चेलुं न यीशु का संमणि इकट्ठा ह्वे के, जु कुछ ऊं न कैरी अर सिखै छौ, सब यीशु तैं बथै |
\v 31 वेन ऊं मु बोलि, “तुम अफ अलग कैं एकुंत जगह मा जै के जरा आराम कैरा |” किलैकि भौत लोग आंणा-जांणा छा, अर ऊं तैं खाणु खाणौ को भि बगत नि मिलणु छौ |
\v 32 इलै उ नाव मा चड़ि के, एकुंत जगह मा चलि गेंनि |
\v 33 भौतु न वेतैं जांण देखिके पछ्यांणी दींनी, अर सब शहरों बटी कट्ठा ह्वे के उख पैदल अटगिनि अर वे से पैलि पौंछि गेंनि |
\v 34 वेन उतरिके बड़ी भीड़ देखि, अर ऊं पर तरस खै, किलैकि उ ऊं भेड़ों का समान छा, जौंको क्वी देखभाळ कन वळु नि हो; अर उ ऊंतै भौत सैरी बात सिखाण लगि गे |
\v 35 जब दिन भौत ढळि गे, त वेका चेला वेमु ऐ के बुन लगि गेंनि, “या एकुंत जगह च, अर रुमुक ह्वे गे |
\v 36 ऊं तै विदा कैर कि चारों तरपां का गौं मा अर बस्तियों मा जै के, अफु कु कुछ खांणु मोल ल्योंनु |”
\v 37 यीशु न जवाब दींनि, “तुम ही ऊं तैं खांणु कु द्या |”चेलु न यीशु मु बोलि, “क्या हम सौ दीनार की रोट्टी मोल ल्यां, अर ऊं तैं खिलां?”
\v 38 ऊं न ऊंमु बोलि, “जैके देखा कि तुम मु कतगा रुट्टी छिंनि?” ऊं न पता कैरिके बोलि, “पांच रुट्टी छिंन अर द्व्वी माछा भि छिंनि |”
\v 39 तब यीशु न ऊं तैं आदेश दींनि कि सभ्युं तैं हैरि घास मा पंक्ति- पंक्ति कैरिके बैठै द्य्या |
\v 40 उ सौ सौ कैरि के अर पचास-पचास कैरि के पांति पांति मा बैठि गेंनि |
\v 41 यीशु न ऊं पांच रोट्टीयुं तैं अर द्व्वी माछुं तैं अपड़ा हाथ मा लीनि, अर स्वर्ग जंना देखिके धन्यवाद कैरी, अर रोट्टी तोड़ि-तोड़िके चेलुं तैं देंदि गेंनि कि उ लोगुं तैं परोसुनु, अर उ द्व्वी माछा भि ऊं सभ्युं मा बांटी दींनि |
\v 42 अर सभि खै के तृप्त ह्वे गेंनि,
\v 43 अर ऊं न बच्यां टुकड़ुं से बारा ठुफरा भरिके उठैनि, अर कुछ माछु से भि |
\v 44 जौंन रोट्टी खै, उ पांच हजार मनखि छा |
\v 45 तब वेन तुरंत अपड़ा चेलुं तैं नाव पर चणनुं कु मजबूर कैरी कि उ ऊं से पैलि पल्या छाला बैतसैदा कु चलि जौंनु, जब तक कि उ लोगुं तैं विदा कैरु |
\v 46 ऊं तैं विदा कैरिके उ एक एकुंत पहाड़ मा प्रार्थना कनु कु गै |
\v 47 ऊं तैं विदा कैरिके उ एक एकुंत पहाड़ मा प्रार्थना कनु कु गै |
\v 48 जब वेन देखि कि उ किस्ती तैं चलौंद-चलौंद घबराणा छिंनि, किलैकि बंथौ उल्टो छौ, त राति खुलणा बगत उ तलौ पर चळदी ऊंका संमणि ऐ; अर ऊं से अगनैं जांण चांणु छौ |
\v 49 पर चेलु न वेतैं तलौ मा चळद देखिके समझि कि भूत च, अर चिल्लांण लगि गेंनि;
\v 50 किलैकि सब वेतैं देखिके घबरै गे छा | पर वेन तुरंत ऊं दगड़ी बात कैरी अर बोलि, “ढाडस बांधा: मि छौं डैरा न !”
\v 51 तब उ ऊंमु किस्ती पर ऐ, अर बंथौ थमि गे: अर उ भैंचक मा पड़ि गेंनि |
\v 52 उ ऊं रोट्टियुं का बारा मा नि संमझि छा, किलैकि ऊंका मन कठोर ह्वे गे छा |
\v 53 उ छाला पर उतरिके गनेस्रत मा पौंछिनि, अर किस्ती तैं छाला पर लगै |
\v 54 जब उ किस्ती मा बटी उतरिनि, त लोग तुरंत वेतैं पछ्यांणी के,
\v 55 अमंणि-संमणि का शहर, देशु मा भगिनि, अर बिमारों तैं खाटुं पर डाळिके,जख-जख समाचार पै कि उ उख च, उखि ऊं बिमारों तैं लैंनी |
\v 56 अर जख कखि उ गौं मा, शहरों मा, य बस्तियों मा जांदु छौ, लोग बिमारों तैं बजारों मा रखि के वे मु अजुजि करदा छा कि उ ऊंतैं अपंणा कपड़ा का आंचळ तैं छूंण द्यो: अर जतगा वेतैं छूंदा छा, उ सभि खूब ह्वे जांदा छा |
\c 7
\p \v 1 तब व्यवस्था का जंणन वळा अर कुछ शास्त्री जु यरूशलेम बटी ऐ छा, उ वेका संमणि कट्ठा ह्वेनि,
\v 2 अर ऊंन वेका कुछ चेलुं तैं अशुद्ध जन बगैर हाथ धोयां रोट्टी खांण देखि--
\v 3 किलैकि व्यवस्था का जंणन वळा अर सब यहूदि, पुरखुं कि रीति पर चळदिंनि अर जब तक ठिक ढंग से हाथ नि ध्वे देंदिनि तब तक नि खंदिनि;
\v 4 अर बजार बटी ऐ के, जब तक नहे नि जंदिनि तब तक नि खंदिनि; अर भौत सैरी और भि बात छिंनि, जु ऊं मु मणनु कु पौंछे गेंनि, जंन कटोरुं तैं, अर लोट्युं तैं, अर तांबा भांडु तैं मांजिके धोंण |
\v 5 इलै ऊं व्यवस्था का जंणन वळुं न अर ऊं शास्त्रियों नं ऊं मु पूछि, “तेरा चेला पुरखुं कि रीति पर किलै नि चळदिंन, अर बगैर हाथ धोयां रोट्टी खंदिनि?”
\v 6 यीशु न ऊं मु बोलि, “यशायाह रैबारया न तुम ढोंगियों का बारा मा ठिक ही भविष्यवाणि कैरी; जन कि लेख्युं च: 'यु लोग होंटु से त मेरु आदर करदा छिंनि, पर ऊंको मन मी बटी भौत दूर रौंदु |
\v 7 यु तनि मेरि भक्ति करदिंनि, किलैकि मनख्यूं कि आज्ञाओं तैं धर्म का उपदेश कैरिके सिखांदा छिन |'
\v 8 किलैकि तुम परमेश्वर की आज्ञा तैं टाळि के मनख्यूं कि रीति तैं मंणदां |”
\v 9 फिर यीशु न ऊंमु बोलि, “तुम अपंणि रीतियुं तैं मंणनु कु परमेश्वर की आज्ञा तैं कतगा अच्छा ढंग से टाळि देंदा !
\v 10 किलैकि मूसा को बोल्युं च, ' अपंणा बुब्बा को अर अपंणि ब्वे को आदर कैर, अर जु क्वी बुब्बा कु य ब्वे कु बुरु बोलु, उ जरुर मरे जालु |'
\v 11 पर तुम बुळदां कि जु क्वी अपंणा बुब्बा य अपंणि ब्वे कु बोलु, 'जु कुछ त्वे मी बटी फैदा पौंछि सकुदु छौ, उ परमेश्वर कु बलिदान ह्वे गे | '
\v 12 त तब तुम वेतैं वेका बुब्बा य वेकि ब्वे कि कुछ सेवा टैळ नि कंन देंदां |
\v 13 त तब तुम वेतैं वेका बुब्बा य वेकि ब्वे कि कुछ सेवा टैळ नि कंन देंदां | वचन तैं टाळि देंदां; अर इन भौत सैरा कामों तैं करदां |
\v 14 तब यीशु न लोगुं तैं अपंणा संमणि बुलैके ऊं मु बोलि, “तुम सभि मेरी सूंणा, अर संमझा |
\v 15 इन क्वी चीज नी च जु मनख्यूं तैं भैर बटी समैके वेतैं अशुद्ध कैरु; पर जु चीज मनख्यूं का भितर बटी निकळदिंनि, वी वेतैं अशुद्ध करदिनि |
\v 16 जु कै मु सुंणनु कु कंदूड़ होंनु त सूंणि ल्यो |
\v 17 जब उ भीड़ का बीच मा बटी घर गै, त वेका चेलु न वेमु यीं मिशाल का बारा पूछि |
\v 18 यीशु न ऊंमु बोलि, “क्या तुम भि इन नासमझ छां? क्या तुम नि समझदां कि ज्व चीज भैर बटी मनखि का भितर जांदि, व वेतैं अशुद्ध नि कैरि सकिदि?
\v 19 किलैकि व वेका मन न, पर पेट मा जांदी अर संडास मा निकळि जांदि? इन बोलिके वेन सभि चीजुं तैं शुद्ध ठैरै |
\v 20 फिर यीशु न बोलि, “जु मनख्यूं का भितर निकळुदो, वी मनखि तैं अशुद्ध करुदु |
\v 21 किलैकि भितर बटी, जन मनख्यूं का मन बटी बुरा- बुरा विचार, व्यभिचार, चोरी, हत्या, परस्त्रीगमन,
\v 22 लोभ, दुष्टता, छल, लुचपन, कुद्रष्टि, एक हैंकाबुरै कंन, अभिमान, अर मुर्खता निकळदि |
\v 23 यु सभि बुरी बात भितर बटी ही निकळदिंनि अर मनखि तैं अशुद्ध करदिंनि |
\v 24 फिर उ उख बटी निकळि के सूर अर सैदा का देशु मा ऐं; अर एक घर मा गै अर नि चांदु छौ कि क्वी जांणु; पर उ लोगुं से छिपि नि सैकी |
\v 25 अर तुरंत एक जंनान वेकी चर्चा सूंणि के वेमु ऐनि, अर वेका खुट्टूं मु मुंड झुकै, किलैकी वीं कि कंणसि नौनि पर अशुद्ध लगीं आत्मा छै |
\v 26 य यूनानी अर सुरुफिनिकी जाति कि जनान छै | वीं न वे से अजुजि कैरी कि मेरि नौनि बटी दुष्टात्मा निकाळि दि |
\v 27 यीशु न वीं मु बोलि, “पैलि नौनु तैं तृप्त होंण दि, किलैकि नौनु कि रोट्टी लेके कुकरुं का अगनैं डळण ठिक नी च |”
\v 28 वीं न वेतैं जवाब दींनि, “सचि च प्रभु, तौभि कुकुर भि त मेज का तौळा नौनु कि रोट्टियुं का चूर- चार खंदिनि |”
\v 29 वेन वीं मु बोलि, “यीं बात का वझै से चलि जा; दुष्टात्मा तेरी नौंनि बटी निकळि गे |”
\v 30 वीं न अपंणा घर मा ऐ के देखि कि नौंनि खाट मा पोंड़ि च, अर वींका भितर बटी दुष्टात्मा निकळि गे |
\v 31 फिर यीशु सूर अर सैदा का देशुं बटी निकळिके दिकापुलिस शहर बटी ह्वेके गलील का तलौ मा पौंछि |
\v 32 त लोग एक बैहरा तैं जु हकलांदु भि छौ, वेका संमणि लैके वे बटी अजुजि कैरी कि अपंणु हाथ वे पर रखंनु |
\v 33 तब उ वेतैं भीड़ मा बटी अलग लीके गै, अर अपंणि अंगुळि वेका कंदूड़ु मा डाळी, अर थूकि के वेकी जीभ तैं छ्वी;
\v 34 अर यीशु न स्वर्ग जंना देखि के आहं भरि, अर वे कु बोलि, “ इफ्फत्तह !” ज्यांकु यु मतलब च "खुलि जा" !
\v 35 वेका कंदूड़ खुलि गेंनी, अर वेकी जीभ की गांठ भि खुलि गे, अर उ साफ साफ बुन लगि गे |
\v 36 तब यीशु न ऊंतै चितै कि कै मु नि बोल्यां; पर जतगा वेन चितै उतगा उ और प्रचार कन लगि गेंनि |
\v 37 उ भौत भैंचक मा पोड़िके बुन लगि गेंनि, “वेनं जु कुछ कैरी सब अच्छु कैरी; उ बैहरुं तैं सुंणै कि, अर गूंगु तैं बुलणै की ताकत देंणु च |”
\c 8
\p \v 1 ऊं दिनु मा जब फिर बड़ी भीड़ जमा ह्वे,अर ऊं मु कुछ खाणु कु नि छौ, त वेन चेलुं तैं अफ मु बुलैके ऊंमु बोलि,
\v 2 “मीं तैं ईं भीड़ पर दया औंणि च, किलैकि यु तीन दिन बटी बराबर मी दगड़ी छिंन, अर ऊं मु खाणु कु भि कुछ नी च |
\v 3 जु मि ऊंतै भुखि ऊंका घर भेजि द्यूलु, त बाटा मा थकि के उखि रै जाला; किलैकि यूं मा बटी क्वी क्वी त भौत दूर बटी ऐयां छिंन |”
\v 4 वेका चेलुं न वेतैं जवाब दीनि, “इख जंगळ मा इथगा रोट्टी क्वी कख बटी लौ कि उ तृप्त ह्वे जौनु?”
\v 5 यीशु न ऊंमु पूछी, "तुम मु कतगा रोट्टी छिंन?” ऊं न बोलि, "सात |"
\v 6 तब वेन लोगुं तैं जंमीन पर भुय्यां बैठणैं कि आज्ञा दीनि, अर ऊं सात रोट्टियुं तैं अपंणा हाथ मा लेके धन्यवाद कैरिके तोड़िनि, अर अपंणा चेलुं तैं देंदि गै, अर ऊं न लोगुं का अगनै परोसि दींनी |
\v 7 ऊंमु थोड़ा सि छोटा माछा भि छा; वेन धन्यवाद कैरिके ऊंतै भि लोगुं का अगनैं रखणै की आज्ञा दे दीनि |
\v 8 उ सभि खै के तृप्त ह्वे गेंनी अर चेलुं न बच्यां टुकड़ुं का सात ठुफरा भोरि के उठैनि |
\v 9 अर लोग चार हजार का लगभग छा; तब यीशु न ऊंतै विदा कैरी,
\v 10 अर उ तुरंत अपड़ा चेलुं का दगड़ा मा दलमनूता शहर कु चलि गे |
\v 11 फिर व्यवस्था का जंणन वळा वे दगड़ी बहस कन लगि गेंनी, अर वेकी अजमैस कनु कु वे बटी क्वी स्वर्गीय चिन्ह मांगि |
\v 12 वेन अपड़ी आत्मा मा आहं भरिके बोलि, “ये बगत का लोग चिन्ह किलै ढुंडदिन? मि तुम मु सच बुनु छौं कि ये बगत का लोगुं तैं क्वी चिन्ह नि दिये जालु |”
\v 13 अर उ फिर ऊंतै छोड़िके नाव पर चड़िके तलौ का पल्या छाला पर चलि गे |
\v 14 अर चेला रोट्टी लिजांण बिसरि गे छा, अर नाव मा ऊंमु एकि रोट्टी छै |
\v 15 वेन ऊंतै चितै, "देखा, तुम व्यवस्था का जंणन वळुं का खमीर से अर हेरोदेस का खमीर से सचेत रावा |”
\v 16 उ आपस मा विचार कैरिके बुन लगि गेंनि, “हममु रोट्टी नी च |”
\v 17 यु जांणि के यीशु न ऊंमु बोलि, “तुम आपस मा किलै यु विचार कंना छां कि हम मु रोट्टी नी च? क्या अब तक नि जंणदां अर नि संमझदां?
\v 18 क्या तुमारु जिकुड़ु ढीट ह्वेगे ? क्या आँखु का छौंद भि नि देंखदां, अर कंदूड़ु का छौंद भि नि सुंणदां? अर तुमतैं याद नी च |
\v 19 कि जब मिन पांच हजार लोगुं कु पांच रुट्टी त्वेड़ि छै ता तुमुनं टुकड़ुं का कतगा ठुफरा उठै छा? ऊं न यीशु मु बोलि, कि "बारह ठुफरा |”
\v 20 “अर जब चार हजार कु सात रुट्टी छै ता तुमुन टुकड़ुं का कतगा ठुफरा भोरिके उठै छा?” ऊं न यीशु मु बोलि, “सात ठुफरा |”
\v 21 तब यीशु न ऊंमु बोलि, “ता क्या तुम अभि तक भि नि संमझयां?”
\v 22 उ बैतसैदा नौं कि जगह मु ऐ; अर लोग एक अंधा तैं वेमु लैंनि अर वे बटी अजुजि कैरी कि उ वेतैं छ्वी के खूब कैरी द्यो |
\v 23 यीशु वे अंधा आदिम का हाथ पकड़िके गौं का भैर लीगि, अर वेका आंखों पर थूकि के वे पर हाथ रखिनि, अर वेमु पूछी, “क्या तु कुछ देखणि छै?”
\v 24 वेन आंखा उठैके बोलि, “मि मनख्यूं तैं देखंणु छौं; उ मी तैं जन कि डाळा हिटणा होला उन दिखेंणा छिंन |”
\v 25 तब वेन दुबारा वेका आंखु पर हाथ रखिनि, अर अंधा न ध्यान से देखि कि उ खूब ह्वे गे, अर सब कुछ साफ-साफ देंखण लगि गे |
\v 26 वेन वेतैं यु बोलिके घर भेजि, कि "ये गौं का भितर खुट्टु भि नि रखि |”
\v 27 यीशु अर वेका चेला कैसरिया फिलिप्पी का गौं मा चलि गेंनि | बाटा मा ऊं न अपड़ा चेलुं मु पूछि, “लोग मी कु क्या बुळदिंनि?”
\v 28 ऊं न जवाब दींनि, “यूहन्ना बपतिस्मा देंण वळु; पर क्वी क्वी एलिय्याह अर क्वी क्वी रैबारयों मा बटे क्वी एक भि बुळदिंनि |”
\v 29 वेन ऊंमु पूछि, “पर तुम मी कु क्या बुळदां?” पतरस न वेतैं जवाब दींनि, “तू मसीह छै |”
\v 30 तब वेन ऊंतैं चितै के बोलि कि मेरा बारा मा यु कैमु नि बुल्यां |
\v 31 तब उ ऊंतैं सिखौंण लगि गे कि मनखि का नौंना कु जरूरि च कि उ भौत दुःख उठौ, अर लोगुं का दाना-सयांणा अर प्रधान पुरोहित, अर शास्त्री वे तैं तुच्छ जांणिके मारी द्योनु, अर उ तीन दिन का बाद फिर ज्यूंदु ह्वे जालु |
\v 32 वेन या बात अपंणा चेलुं मु साफ साफ बोलि दींनि | ईं बात पर पतरस वेतैं अलग मा लिजै के झिड़कंण लगि गे,
\v 33 पर वेन फरकि के अपंणा चेलुं जंना देखि, अर पतरस तैं झिड़कि के बोलि, “हे शैतान, मेरा संमणि बटी दूर ह्वे जा; किलैकि तु परमेश्वर कि बातुं पर न, बल्कि मनख्यूं कि बातुं पर मन लगौंणि छै |”
\v 34 वेन भीड़ तैं अपड़ा चेलुं समेत अपड़ा संमणि बुलै के ऊंमु बोलि, “जु क्वी मेरा पिछनै आंण चौ, उ अपंणा आप से इंकार कैरु अर अपंणु क्रूस उठै के, मेरा पिछनै ह्वे जौ |
\v 35 किलैकि जु क्वी अपंणु प्राण बंचौण चौ उ वेतैं खोलु, पर जु क्वी मेरा बानु अर सुसमाचार का बानु अपंणा प्राण तैं खोलु, उ वेतैं बचालु |
\v 36 जु मनखि सैरा संसार तैं पै ल्यो अर अपंणा प्राण को नुकसान उठौ, त वेतैं क्या फैदा होलु?
\v 37 मनखि अपंणा प्राण का बदला मा क्या द्यालु ?
\v 38 जु क्वी ईं व्यभिचारी अर पापी जाति का बीच रांण बगत, मेरी बातुं से शरमालो, त मनखि को नौंनु भि जब उ पवित्र दूतों का दगड़ा मा अपंणा बुब्बा का प्रताप समेत आलो, त तब ऊ भि बटी शरमालो |”
\c 9
\p \v 1 वेन ऊं मु बोलि, मि तुम मु सच बुनु छौं कि जु इखुम खड़ा छिन, ऊं मा बटी क्वे-क्वे इन छिन कि जब तक परमेश्वर का राज तैं सामर्थ का दगड़ा आण नि देखला तब तक ऊं न मोरण भि नी च।
\v 2 छ: दिनु का बाद यीशु न पतरस, याकुब अर यूहन्ना तैं अपड़ा दगड़ा मा लीनि, अर सुनसान जगह एक डांडा पर लीगै,उख ऊंका सामणि वेको रुप बदलि गै।
\v 3 अर उख वेका कपड़ा इन चमकण लगि गेनी अर इथगा उजळु ह्वे गे कि धरति मा क्वे धोबि भि ध्वे कै उजळु नि कैरि सकदु ।
\v 4 अर ऊं तैं उख मूसा का दगड़ा एलिय्याह दिखेनि जु यीशु का दगड़ा बात चित कना छा
\v 5 यु देखी कै पतरस न यीशु कु बोलि, “हे प्रभु हमारु इख राण अच्छु च; हम इख तीन मडप बणौला येक त्वेकु येक मूसा कु अर येक एलिय्याह कु।
\v 6 किलैकि उ नि जाणदा छा कि यूं तैं क्या जवाब द्यों इलै कि उ भौत डरि गे छा।
\v 7 तब येक बादळ न उ घेरि कै ढकै दीनि अर बादळ बटी आवाज ऐ, “यु मेरु प्यारु नौंनु च येकि सूंणा।"
\v 8 तब ऊं न चौतरफि नजर डाळि, अर यीशु का अलावा अपड़ा दगड़ा क्वे नि देखि।
\v 9 डांडा बटी उंद आंदि बगत वेन ऊं तैं आदेश दीनि जब तक मनिखि कु नौनु मोरी कै ज्यूंदु नि ह्वे जौ तब तक जु कुछ तुमुन देखि उ कै मु नि बोल्यां।
\v 10 ऊंन या बात याद रखि; अर आपस मा बहस कन लगि गैनि, “ मोरी कै ज्यूंदु होण कु क्या मतलब च?”
\v 11 अर ऊं न वेमु पूछि, “ शाश्त्रि किलै बुलदिन कि एलिय्याह को पैलि आण जरूरि च ?”
\v 12 वेन ऊंतैं जवाब दे, “ एलिय्याह न सचमुच मा पैलि ऐ कै सब कुछ सुधारेली, पर मनिखि का नौना का बारा मा किलै लेख्युं च कि वेन भौत दुख उठाण, अर तुछ समझे जाण ?
\v 13 पर मि तुम मु बुनु छौं कि एलिय्याह त ऐ गे अर जन वेका बारा मा लेख्युं च कि ऊं न जु कुछ चै वेका दगड़ा कैरी।
\v 14 जब उ चेलों का सामणि ऐ, त वेन देखि कि ऊंका चौतरफि बड़ी भीड़ लगिं च अर शाश्त्रि लोग ऊंका दगड़ा बैहेस कना छिन।
\v 15 वेतैं देखि कै सभि भैचक मा पोड़ि गैनि अर दौड़ी कै वेतैं नमस्कार कैरी।
\v 16 वेन ऊंतैं पूछि, “तुम यूंका दगड़ा मा क्या बहस कना छां ?”
\v 17 भीड़ मा बटी एक आदिम न वेतैं जवाब दे, “हे गुरु मि अपड़ा नौना तैं जै पर कलबाण लग्यूं च वे तैं तेरा चेलों मु लै छौ।
\v 18 जख कखि भि उ कलबाण वे तैं पकड़दु उखि भुयां पटगि देंदु अर वेका गिचा बटी झाग निकळण लगि जांदु अर उ दांत रमकौंदु, अर सुखदि जाणु च मिन तेरा चेलुं कु बोलि छौ कि, उ वे काळा भूत तैं निकाळि द्योनु पर ऊंन नि निकाळि सैकि।
\v 19 इन सूणी कै वेन ऊंतैं जवाब दे कै बोलि, “हे अविश्वासि लोगो, मिन कब तक तुमरा दगड़ा मा रांण ?” अर कब तक तुमारि साण ? वे तैं मी मु लेकै आवा।"
\v 20 तब उ वेतैं वेमु लेकै ऐनि; अर जब वेन वेतैं देखि त वे भूत न वेतैं मड़कै अर उ भुयां म पोड़ि गे, अर गिचा बटी झाग निकाळदि लफड़ाण लगि गे।
\v 21 यीशु न वेका बुब्बा मु बोलि, "येकि या दशा कब बटी च ?” वेन बोलि बचपन बटी ।
\v 22 वेन येतैं खतम कनुकु कभि आग मा कभि पाणि मा ढोळि दीनि, पर जु तु कुछ कैरी सकदी छै त, हम पर दया कैरि कै हमारु भलु कैर ।
\v 23 यीशु न वेकु बोलि, “ जु तुम कैरि सकदां ? या क्या बात ह्वे ! विश्वास कन वाळा कु सभि कुछ ह्वे सकदु।"
\v 24 बच्चा का बुब्बा न तुरंत गंगजै कै बोलि, “ हे प्रभु मि विश्वास करदूं मेरा अविश्वास को उपाय कैर ।
\v 25 जब यीशु न देखि कि लोग दौड़ी कै भीड़ लगाणा छिन, त वेन वे कलबाण तैं इन बोलि कै घुड़कि, “ हे लाटि अर बैरि आत्मा मि त्वे तैं आदेश देणु छौं, ये मा बटी निकळि कै औ अर फिर कभि ये मा नि समै ।"
\v 26 तब उ भूत चिलै कै अर वे नौंना तैं मड़कै कै निकळि गे अर उ नौंनु मोरयां समान ह्वे गे इख तक कि भौत लोग बुन लगि गैनि कि उ मोरि गे ।
\v 27 पर यीशु न वेकु हाथ पकड़ी कै वेतैं उठै अर उ खड़ु ह्वे गे।
\v 28 जब उ घर ऐ त वेका चेलों न अलग मु वेतैं पूछि, “ हमुन उ खूब किलै नि कैरी सैकि ?”
\v 29 वेन ऊंकु बोलि, “या जाती बगैर प्रार्थना करयां कै हौर ब्यूंत न नि निकळि सकदि ।
\v 30 फिर उ उख बटी चलि गे अर गलील बटी ह्वे के जाणु छौ, उ नि चांदु छौ कि क्वे जाणु ।
\v 31 किलैकि उ अपड़ा चेलों तैं उपदेश दे के ऊंकु बुळदु छौ, कि “मनिखि कु नौनु मनिख्यों का मा पकड़वे जालु, अर ऊंन उ मारि देण अर वेन मृत्यु का तिसरा दिन ज्यूंदु ह्वे जाण ।"
\v 32 पर या बात ऊंकि समझ मा नि ऐ अर उ वेमु पुछण से डरदा छा।
\v 33 फिर उ कफरनहूम मा ऐ, अर घर मा ऐ के वेन ऊं तैं पूछि, “ बाटा मा तुम कैं बात पर बहस कना छा ?”
\v 34 उ चुप ह्वे गैनि किलैकि बाटा मा ऊं न आपस मा यीं बात पर बहस कैरी छै कि हम मा बटी बड़ु कू च।
\v 35 तब बैठी कै बारहों तैं बुलै अर ऊंकु बोलि, “ जु क्वे बड़ु होण चौ त सबसे छोटु अर सभ्यूंकि सेवा टैळ कैरु ।
\v 36 तब वेन एक बच्चा तैं ऊंका बीच मा खड़ु कैरी अर वेतैं खुछल्या मा उठै कै ऊंकु बोलि ।
\v 37 जु क्वे मेरा नौं से इन बच्चों मा बटी कै भि एक तैं अपणांदु उ मीतैं अपणांदु उ मीतैं न बल्कि मेरा भेजण वाळा तैं अपणांदु ।
\v 38 तब यूहन्ना न वेकु बोलि, "हे गुरु हमु न एक मनिखि तैं तुमारा नौं से भूत पिचाश निकाळण देखि अर हम वेकु मना कना रां किलै कि उ हमारा पिछनै नि आणु छौ।"
\v 39 यीशु न बोलि, “वेकु मना नि कैरा, किलैकि इन क्वे नी च जु मेरा नौं से सामर्थ का काम कैरु अर जल्दि मी कु बुरु बोलि सैकु ।
\v 40 किलैकि जु हमारा खिलाफ मा नी च उ हमारी तरफ चा ।
\v 41 जु क्वे एक कटोरा पाणि तुम तैं इलै पिलालु कि तुम मसीह का छां त मि तुम मु सच बोनु छौं वेन अपड़ु सुफल कैं भि रीत से नि खोण ।
\v 42 जु क्वे यूं छोटों मा बटी जु मी पर विश्वास करदिन ऊं तैं उतेड़ु लगौ त वेकु त यु भलु च कि वेका गौळा मा जांदरा कु पाट लटकाये जौ अर उ समोदर मा डाळे जौ ।
\v 43 जु तेरु हाथ त्वे तैं ठोकर लगौ त वेतैं काटी दे, बगैर हाथ त्वे तैं जिंदगि ज्यूण यां से भलु च कि द्वि हाथ ह्वे कै भि नरक कि आग मा डाळे जै ज्वा कभि बुझदि नी च।
\v 44 (जख ऊंकु कीड़ू नि मोरदु अर आग नि बुझदि।)
\v 45 जु तेरु खुटु त्वे तैं उतेड़ु लगौ त वेतैं काटि दे डूंडु ह्वे कै जीवन बिताण त्वेकु भलु च कि द्वी खुटा ह्वे कै नरक मा डाळे जै।
\v 46 (जख ऊंकु कीड़ु नि मोरदु अर आग नि बुझदि।)
\v 47 जु तेरु आँखु त्वेतैं उतेड़ु लगौ त वेतैं निकाळि दे काणु ह्वे कै प्रमेश्वर का राज मा जाण त्वेकु भलु होलु कि द्वी आँखा ह्वे कै भि तु नरक मा डाळे जै ।
\v 48 जख ऊंकु कीड़ु नि मोरद अर आग नि बुझदि ।
\v 49 किलैकि हरेक मनिखि आग न लोण्यो करे जालु ।
\v 50 लोण त खूब च पर जु वेकु स्वाद बितड़ि जौ त वेतैं क्यां न लोण्यो करिल्या ? अफु मा लोण रखा अर आपस मा मेल मिलाप से रावा ।
\c 10
\p \v 1 फिर उ उख बटी उठी कै यहूदिया कि हद मा यरदन का पल्या छाला पर ऐ । भीड़ वेका नजदीक फिर कठा ह्वे गे, अर उ फिर ऊंतैं अपड़ी रीत का अनुसार उपदेश देण लगि गे ।
\v 2 तब व्यवस्था का जंणन वळुं न वेकी अजमैस कनु कु वेमु पूछि, “क्या यु ठिक च कि मर्द अपड़ी घर वळि तैं त्यागि द्यो ?”
\v 3 वेन जवाब दे, “मूसा न तुम तैं क्या आदेश दियुं च ?”
\v 4 ऊंन बोलि, “मुसा कु त तलाकनामा लिखी कै छोडणो आदेश दियुं च ।"
\v 5 यीशु न ऊंकु बोलि, “तुमारा मन कि निठुरता का कारण वेन तुम तैं यु आदेश दींनी ।
\v 6 पर धरति कि शुरुवात बटी परमेश्वर न मर्द अर औरत बोलि कै ऊं तैं बणै ।
\v 7 इलै मनिखि अपड़ा ब्वे-बाबु बटी अलग ह्वे के अपड़ी घर वळि का दगड़ा मा रालु,
\v 8 अर उ द्वी एक तन होला इलै उ अब द्वी न पर एक तन छिन ।
\v 9 इलै जै तैं परमेश्वर न जोड़ेलि वेतैं मनिखि अलग नि कैरु ।"
\v 10 घर मा चेलों न वेमु यांका बारा मा और जादा पूछि ।
\v 11 वेन ऊं मु बोलि, “जु क्वे अपड़ि घर वळि तैं तलाक दे कै हैंकि का दगड़ा मा ब्यो करलु त तब उ वीं पैलि का खिलाफ ब्यभिचार करदु;
\v 12 अर जु घर वळि अपड़ा आदिम तैं छोड़ी के हैंका आदिम का दगड़ा मा ब्यो कैरु त वा भि ब्यभिचार करदि ।”
\v 13 फिर लोग नौन्याळु तैं वेमु लाणा रैनि कि उ ऊंका मुंड मा हाथ रखु पर चेलों न लोग घुड़कि दीनि ।
\v 14 यीशु न यु देखि त गुस्सा ह्वे कै ऊंकु बोलि, “बच्चों तैं मी मु आण द्या ऊंकु मना नि कैरा किलैकि परमेश्वर को राज यूंको ही च।
\v 15 मि तुम मु सच्च बोनु छौं कि जु क्वे परमेश्वर का राज तैं नोन्याळु जन नि अपणालु वेन वे मा कभि नि जै सकण ।"
\v 16 अर वेन बच्चों तैं खुचल्या मा उठै अर ऊंका मुंड मा हाथ धैरि कै आशिश दीनि ।
\v 17 जब उ उख बटी निकळि के बाटा लग्यां छा त एक मनिखि वेमु दौड़ी के ऐ अर वेका सामणि घुंडा टेकी के ऊंमु पूछी, “हे उत्तम गुरु जी, सदानि कि जिन्दगि पर मेरु हक हो यांकु मी तैं क्या कन चैंणु ?”
\v 18 यीशु न वेकु बोलि, “तु मी कु उत्तम किलै बुनि छै ? क्वे उत्तम नी च सिर्फ एक याने परमेश्वर ।
\v 19 तु आज्ञाओं तैं त जाणदि ही छै, हंत्या नि कन, ब्यभिचार नि कन, चोरि नि कन, झूटि गवै नि देण, प्रपंच नि कन, अपड़ा बुब्बा अर ब्वे को आदर मान कन,”
\v 20 वेन ऊंकु बोलि, “हे गुरु जी यूं सभ्यूं तैं मि बचपन बटी माणदि औंणु छौं ।"
\v 21 यीशु न वे पर प्यार से नजर फेरि अर वेकु बोलि, “त्वे मा एक बात कि कमि च । जा जु कुछ तेरु च वेतैं बेची के गरीबों तैं दे दि, अर त्वे तैं सरग लोक मा धन मिललु, अर औ मेरा पिछनै चल ।"
\v 22 यीं बात न वेका मुख पर उदासि छै गै अर उ दुखि ह्वे के चलि गे, किलैकि उ भौत सेठ छौ ।
\v 23 यीशु न चौतरफि अपड़ा चेलों तैं देखी के बोली, “सेठ धनवान लोगुं को परमेश्वर का राज मा जाण कथगा असौंगु च !”
\v 24 चेला ऊंकि बात पर घंगतोळ मा पोड़ि गैनि । यां पर यीशु न फिर ऊंकु बोलि, “हे बच्चों जु धन पर भरोसु रखदिनि ऊंको परमेश्वर का राज मा जांण कथगा असौंगु च !
\v 25 परमेश्वर का राज मा सेठ शौकारुं कु जांण से त ऊंटो कु स्यूण का छेद बटी निकळण सौंगु च !”
\v 26 भैचक ह्वे के आपस मा बुन लगि गै, त फिर कै को उध्दार ह्वे सकदु ?”
\v 27 यीशु न ऊंकि तरफ देखि के बोलि, “मनिख्यों बटी त नि ह्वे सकदु, पर परमेश्वर से ह्वे सकदु; किलैकि परमेश्वर से सभि कुछ ह्वे सकदु ।"
\v 28 पतरस न वेमु बोलि, “देख हम त सभि कुछ छोड़ी के तेरा पिछनै औंणा छां ।"
\v 29 यीशु न बोलि, “मि तुम मु सच बुनु छौं कि इन क्वे नी च जै न मेरा अर शुभ संदेश का खातिर घर बार भै बैणा या ब्वे-बाब या बाल बच्चा या पुंगड़ा छौड़ि होनु ।
\v 30 अर अबारि सौ गुणा नि पौ घर बार भै बैणा ब्वे-बुब्बा बाल बच्चा पुंगड़ा, सताव का दगड़ा परलोक मा सदानि कि जिन्दगि ।
\v 31 पर भौत सैरा जु अगनै छिन उ पिछनै ह्वे जाला अर जु पिछनै छिन उ अगनै करे जाला ।
\v 32 उ यरुशलेम जांदि बगत बाटा मा छौ अर यीशु ऊंका अगनै अगनै जांणु छौ, चेला भैचक मा पोड़्यां छा जु वेका पिछनै चलणा छा उ डरयां छा । तब उ फिर ऊं बारहों का दगड़ा मा ऊं बातुं तैं कन लगि गे, जु ऊं पर बितण वळि छै ।
\v 33 देखा हम यरुशलेम जना जाणा छां, अर मनिखि को नौनु मुख्य पुरोहितों अर शाश्त्रियों का हाथ पकड़वैये जालु अर उ वेतैं मौत का लैक ठैराला अर हैंकि जाति का हाथ मा सौंपि द्याला ।
\v 34 उ वेको मखोल करला, वे पर थुकला, वे पर कोड़ा मरला, वेतैं खतम कैरि द्याला अर तीन दिन का बाद उ ज्यूंदु ह्वे जालु ।
\v 35 तब जबदी का नौना याकुब अर यूहन्ना न वेमु ऐ के बोलि, “हे गुरु जी, हम चांदां कि जु कुछ हम तुम बटी मांगा उ तुम हमुकु करयां ।"
\v 36 वेन ऊंकु बोलि, “तुम क्या चांद्यां कि मि तुमुकु कैरु ?”
\v 37 ऊंन यीशु मु बोलि, “हमुकु इन कैर कि तेरी बढ़ै का दिन मा हम मा बटी एक तेरी दैंणी अर हैंकु बैं तरफ बैठु ।
\v 38 यीशु न ऊंकु बोलि, “तु नि जाणद्यां कि क्या मांगणा छां ? जु कटोरा मि पेण वाळु छौं क्या तुम पी सकद्यां ? अर जु बप्तिस्मा मि लेण वळु छौं क्या तुम ले सकद्यां ?”
\v 39 ऊंन यीशु मु बोलि, “हम से ह्वे सकदु च।" यीशु न ऊंकु बोलि, “जु कटोरा मिन पेण तुम पील्या अर जु बप्तिस्मा मिन लेण ऊ भि तुम लील्या ।
\v 40 पर जौं कु तयार करयूं च ऊं छोड़ी के हौर कै तैं अपड़ा दैणा अर अपड़ा बैं तरफ बिठाण मेरु काम नी च ।
\v 41 इन सूंणी के दस का दस याकुब अर यूहन्ना पर रिमसांण लगि गेनि ।
\v 42 तब यीशु न ऊंतैं नजीक बुलै के ऊंकु बोलि, “तुम जाणद छां कि जु हैंकि जात्यूं का हाकिम उ ऊं पर हुकुम चलांदिन, ऊं मा जु बड़ा छिन वी ऊं पर हक जमांदिन ।
\v 43 पर तुम मा इन नी च बल्कि तुम मा जु बड़ु होण चौ, उ तुमारु सेवक बणु;
\v 44 अर जु क्वे तुम मा प्रधान होंण चौ उ सेवक बणु ।
\v 45 किलैकि मनिखि को नौनु इलै नि ऐ कि वेकि सेवा-टैळ करे जौ पर इलै ऐ कि खुद सेवा टैळ कैरु, अर भौतु का छुटकारा कु अपड़ा प्राण द्यो ।
\v 46 उ यरिहो मा ऐ अर जब उ अर वेका चेला अर बड़ी भीड़ यरीहो बटी जांणी छै, तब तिमाइ कु नौनु बरतिमाइ एक अंधु भीख मांगण वळु सड़कि का किनारा बैठ्यूं छौ ।
\v 47 वेन जब सूंणि कि यीशु नासरि जांणु च, त वेन धै लगै लगै कै बोली, “हे यीशु दाउद कि संतान मी पर दया कैरा !”
\v 48 भौत लोगुं न उ घुड़कि कि चुप रौ, पर उ हौर भि जादा चिल्लाण लगि गे, “हे दाउद कि संतान मी पर दया कैर !”
\v 49 तब यीशु न रुकि के बोलि, “वे तैं बुलावा ।" अर लोगुं न वे अंधा तैं बुलै के वेकु बोलि, “ढाडस बांध ! उठ ! उ त्वेतैं बुलाणु च ।"
\v 50 वेन अपड़ु चोळा एक तरपां ढोळि जल्दि से उठि अर यीशु मु ऐ ।
\v 51 यीशु न वेकु बोलि, “तु क्या चांदि कि मि त्वेकु कैरु ?” अंधा न वेकु बोलि, “हे प्रभु यु कि मि देखण लगि जौं ।"
\v 52 यीशु न वेकु बोलि, “चलि जा तेरा विश्वास न त्वेतैं खूब कैरेलि ।" अर उ तुरंत देखण लगि गे ।
\c 11
\p \v 1 जब उ यरुशलेम का नजीक जैतून का डांडा पर बैतफगै अर बैतनिय्याह मा ऐ त वेन अपड़ा चेलों मा बटी द्वी चेलों तैं इन बोलि कै भेजि,
\v 2 “सामणि का गौं मा जावा अर उख पौंछी के तुम तैं एक गधा कु बाछरु जै पर अभि तक कैन भि सवारि नि कैरि तुम तैं बांध्यूं मिललु वेतैं मेलि के इनै ल्यावा ।
\v 3 जु तुम मु क्वे भि कुछ पूछु, कि 'इन किलै कना छां ?' त बुल्यां, प्रभु तैं ये कि जरुरत च' अर उ जल्दि वे तैं इख भेजि द्याला ।
\v 4 ऊंतैं उ बाछरु भैर चौक मा बांध्युं मिलि, अर उ वेतैं खोलण लगि गैनि ।
\v 5 उखु म जु लोग खड़ा छा ऊंमा बटी कै-कैन बोलि, “तुम यु क्या कना छां, गधा का बाछरु तैं किलै खोलणा छां ?
\v 6 जन यीशु न ऊंमु बोल्यूं छौ ऊंन उनि ऊं लोगु मु बोलि, तब लोगु न ऊंतैं जांणि दीनि ।
\v 7 उ वे बाछरु तैं यीशु मु लीके ऐनि अर वे मां अपड़ा कपड़ा डाळिनि अर यीशु वेमा बैठि गे ।
\v 8 तब भौतु न अपड़ा कपड़ा बाटा मा बिछैनि अर औरु न पुंगणों बटी डाळि काटि काटि के बिछै दीनि ।
\v 9 जु वेका अगनै-अगनै अर पिछनै-पिछनै जांणा छा पुकारि- पुकारि के बोल्दि जाणा छा, “होशाना ! धन्य च उ जु प्रभु का नौं से आंदु !
\v 10 हमारा बुब्बा दाउद को राज जु आणु च; धन्य च ! आसमान मा होशाना !”
\v 11 उ यरुशलेम मा पौंछी के प्रार्थना भवन मा ऐ, अर चौतरफी सभी चिज्यों तैं देखी के बारहों का दगड़ा मा बैतनिय्याह गै किलैकि रुमुक ह्वेगे छै ।
\v 12 हैंका दिन जब उ बैतनिय्यह बटी निकळि त वेतैं भूख लगि ।
\v 13 वेन दूर एक बेडु को डाळु देखि त तब उ वेका नजीक गै कि ह्वे सकदु वे पर कुछ होलु; पर पत्तों का सिवै वे पर वेन कुछ नि पै; किलैकि फळणो समौ नि छौ ।
\v 14 यां पर वेन वे डाळा कु बोलि, "अब बटी क्वे भि तेरु फळ कभि नि खालु !” अर वेका चेला सुणना छा ।
\v 15 फिर उ यरुशलेम मा ऐ, अर उ प्रार्थना भवन म गै, अर उख जु लेंण देण कना छा ऊंतैं भैर निकाळ लगि गे, अर सुनारु का ठिया अर कबूतर बेचण वाळों कि चौकि तैं भि फरकै दींनि ।
\v 16 अर प्रार्थना भवन मा बटी कै तैं भांडा ली के भैर भितर औंण-जाण नि दींनि ।
\v 17 अर उपदेश दे के ऊंकु बोलि, “क्या यु नि लेख्युं कि मेरु डेरु सभि जात्यूं कु प्रार्थना कु घर होलु ? पर तुमु न उ डकैतों को उड्‌यार बणैयेलि ।
\v 18 यु सूंणी के मुख्य पुरोहित अर शाश्त्रि वेको नाश कनौ को मौका खुज्योंण लगि गेंनि, किलैकि उ वे से डरदा छा, इलै कि सभी लोग वेका उपदेश से हकदक रै जांदा छा |
\v 19 रुमुक होंदि उ शहर बटी भैर चलि गे ।
\v 20 फिर सबेर मु जब उ उना बटी जांणा छा त ऊं न उ बेडु को डाळु जलड़ा तक सुख्युं देखि ।
\v 21 पतरस तैं वा बात याद ऐ अर वेन वे मु बोलि, “हे गुरु जी, देख ! यु बेडु को डाळु जै तैं तिन स्राप दे छौ उ सूखि गे ।
\v 22 यीशु न वेतैं जवाब दे, “परमेश्वर पर विश्वास रखा ।"
\v 23 मि तुम मु सच सच बुनु छौं, जु क्वे ये पहाड़ कु बोललु, तु उखड़ी जा अर समोदर मा पोड़ि जा, अर अपड़ा मन मा शंका नि कैरु बल्कि भरोसु कैरु कि जु बुनु छौं उ ह्वे जालु, त वेकु उनि ह्वे जालु ।
\v 24 इलै मि तुम मु बुनु छौं कि जु कुछ तुम प्रार्थना कैरी के मांगिल्या त भरोसु कैरा कि उ तुम तैं मिलि गे अर उ तुमुकु ह्वे जालु ।
\v 25 अर जब कभि तुम खड़ा ह्वे के प्रार्थना करद्यां अर जु तुमारा मन मा कैका खिलाफ क्वे बात हो त क्षमा कैरा: इलै कि तुमारु सरग मा राण वाळु बुब्बा भि तुमारा अपराध क्षमा कैरु ।
\v 26 ( अर जु तुम क्षमा नि करिल्या त तुमारु बुब्बा भि जु सरग मा च तुमारा अपराध क्षमा नि करलु )
\v 27 उ फिर यरुशलेम मा ऐ अर जब उ मंदिर मा टैलणु छौ त मुख्य पुरोहित, शाश्त्रि अर दाना सयांणा वेमु ऐ के पुछण लगि गेंनि ।
\v 28 “तु यु काम कै हक से करदि ? अर यु हक त्वेतैं कै न दीनि कि तु ये काम कैरि ?”
\v 29 यीशु न ऊं मु बोलि, "मी भि तुम मु एक बात पुछणु छौं; मी तैं जवाब द्या त मि तुम तैं बतौलु कि यु काम मि कै हक से करदूं ।
\v 30 यूहन्ना को बप्तिस्मा क्या सरग बटी छौ या मनख्यूं कि तरपां बटी छौ, मी तैं जवाब द्या ।
\v 31 तब उ आपस मा बात चित कन लगि गेंनि कि जु हम बोलुला कि सरग कि तरपां बटी छौ त वेन बुन कि, फिर तुमुन वेको विश्वास किलै नि कैरि ?
\v 32 अर जु हम बोलुला कि, मनख्यूं कि तरपां बटी छौ, त लोगुं कि डैर च किलैकि सभी जांणदा छा कि यूहन्ना सच मुच मा भविष्य बताण वाळु छौ ।
\v 33 त तब ऊं न यीशु तैं जवाब दे, “हम नि जांणदां ।' यीशु न ऊं मु बोलि मी भि तुम तैं नि बतौंणु छौं कि यु काम मि कै हक से करदूं ।
\c 12
\p \v 1 फिर उ मिशाल दे के ऊंका दगड़ा बात कन लगि गे: “कै आदिम न अंगुरों कु बगिचा लगै अर वेका चौतरफि बाड़ भि बांधि अर रस को कुंड भी खैणि अर गुमट बणै; अर जिमदारु तैं वेको ठेका दी के परदेश चलि गे ।
\v 2 फिर फल का समौ मा वेन जिमदारु मुं एक नौकर भेजि कि अंगूरु को हिस्सा लेके औ ।
\v 3 पर ऊं न वेतैं पकड़ी के पीटि दीनि अर खालि हाथ लौटै दींनि ।
\v 4 फिर वेन एक हैंकु नौकर ऊं मु भेजि अर ऊंन वेको कपाळ फोड़ि दींनि अर वेकि बेज्जति कैरी दींनि ।
\v 5 फिर वेन एक हौर तैं भेजि अर ऊं न वेतैं खतम कैरी दींनि तब वेन हौर भी भौत भेजिनि ऊं मा बटी कथगौं तैं ऊंन पीटि अर कथगौं तै खतम कैरी दीनि ।
\v 6 अब सिर्फ एक रै गे छौ जु वेको लाडलु नौनु छौ, आखरि मा वेन वे नौना तैं भि इन सोची के ऊंमु भेजि कि उ मेरा नौंना को आदर करला ।
\v 7 पर ऊं जिमदारु न आपस मा बोलि; यु त वारिस च आवा ये तैं मारि देंदां अर तब सभि कुछ हमारु ह्वे जालु |
\v 8 अर ऊंन वेतैं खतम कैरी दीनि अर अंगूरु का बगिचा का भैर ढोळि दीनि ।
\v 9 इलै अब आंगूरु का बगिचा को मालिक क्या करुलु ? उ ऐके ऊं जिमदारुं को नाश करुलु अर अंगूरु का बगिचा तैं हौरु तैं दे द्यालु ।
\v 10 क्या तुमु न पवित्र शाश्त्र मा यु वचन नि पैड़ि कि जै ढुंगा तैं मिस्त्रियों न निक्कमु ठैरै छौ, वी कोणा कु सिरु ह्वे गे ।
\v 11 यु प्रभु कि तरपां बटी ह्वे अर हमारी नजर मा बाकि बात को च ।
\v 12 तब ऊंन वेतैं पकड़न चै; किलैकि उ समझि गे छा कि वेन हमारा बारा मा या मिशाल दीनि, पर उ लोगु से डरिनि अर वेतैं छोड़ी के चलि गेंनि ।
\v 13 तब ऊंन ऊं तैं बातुं मा फंसाणु कु कुछ व्यवस्था का जंणन वळुं तैं अर कुछ यहूदियों तैं वे मु भेजि ।
\v 14 अर ऊं न ऐ के वेमु बोलि, “हे गुरु हम जांणदा छां कि तुम सच्चा छां अर कै कि परवाह नि करद्यां; किलैकि तुम लोगुं का मुख देखी कै बात नि करद्यां पर परमेश्वर को बाटु सच्चै से बतोंद्यां ।
\v 15 त क्या कैसर तैं कर देण ठिक च कि नी च? हम तैं देण चैंणु च कि नि देण चैंणु?” वेन ऊंकु प्रपंच जांणी कै ऊं मु बोलि; मी तैं किलै अजमाणा छां? एक दिनार मी मु ल्यावा कि मि वेतैं दिखलु ।
\v 16 उ ली कै ऐनि, अर वेन ऊं मु बोलि, “या छाप अर नौं कैको च ?” ऊं न बोलि "कैसर को ।"
\v 17 यीशु न ऊं मु बोलि, “जु कैसर कु च वे कैसर तैं द्यावा अर जु परमेश्वर कु च उ परमेश्वर तैं द्यावा ।" तब उ ऊं पर भौत भैचक कन लगि गैनि ।
\v 18 फिर सदूकियों न भि जु बोलदिन कि मोरयां मनख्यूं को ज्यूंदु होण ह्वे नि सकदु वेमु ऐ के पूछी,
\v 19 "हे गुरु, मूसा को हमुकु लेख्युं च कि जु कै कु भै मोरि जौ अर वेकि जनान रै जौ त वे को भै वैकि घर वळी का दगड़ी ब्यो कैरु अर अपड़ा भै कु वंश पैदा कैरु ।
\v 20 सात भै छा अर पैलु भै ब्यो कैरि कै मोरि गे ।
\v 21 तब हैंका भै न वीं जनान का दगड़ा ब्यो कैरि दीनि अर ऊ भि बगैर संतान कु मोरि गे अर उनि तिसरा न भि कैरि ।
\v 22 अर सातों बटी क्वे संतान नि ह्वे सभ्यूं का पिछनै वा जनान भि मोरि गे ।
\v 23 त ज्यूंदा होण पर वा ऊं मा बटी कैकि जनान ह्वेलि ? किलैकि वा सातों कि जनान ह्वे गै छै ।
\v 24 यीशु न ऊंकु बोलि, क्या तुम इलै भूल मा नि पोड़्यां छां, किलैकी न त तुम पवित्र शाश्त्र तैं जाणद्यां अर ना ही परमेश्वर कि सामर्थ तैं ?
\v 25 किलैकि जब उ मोरयां मा बटी ज्यूंदा होला त ऊंन न त ब्यो कन न ब्यो मा दिये जाण, पर सरग मा दूतों कि तरौं होला ।
\v 26 मोरयां का ज्यूंदा होण का बारा मा तुमुन मूसा कि किताब मा नि पैड़ी कि परमेश्वर न वेकु बोलि, "मि अब्राहाम कु परमेश्वर, इसहाक कु परमेश्वर, याकूब कु परमेश्वर छौं ।
\v 27 परमेश्वर मोरयां मनख्यूं को ना बल्कि ज्यूंदों कु परमेश्वर च; त तुम बड़ी भूल मा पोड़्यां छां ।"
\v 28 अर शाश्त्रियों मा बटी एक न ऐ के ऊंतैं बहस कन सूंणि अर यु जाणी कि वेन ऊंतैं मुकमल जवाब दे, वेमु पूछि, “सबसे मुख्य आज्ञा क्या च ?”
\v 29 यीशु न वेतैं जवाब दे, “सभि आज्ञाओं मा बटी या आज्ञा मुख्य च: “हे इस्राएल सूंण ! प्रभु हमारु परमेश्वर एकि प्रभु च,
\v 30 अर तु प्रभु अपड़ा परमेश्वर से अपड़ा सैरा मन से, अर अपड़ा सैरा प्राण से अर अपड़ि सैरि बुध्दि से अर अपड़ि सैरि ताकत से प्रेम रखि ।
\v 31 अर दुसरि या च कि, ' तु अपड़ा पड़ोसि तैं अफ जन प्रेम रखि।' अर यां से बड़ि हौर क्वे आज्ञा नी च ।"
\v 32 शाश्त्रि न वेमु बोलि, “हे गुरु भौत ठिक ! तुमुन सच बोलि कि वा एकि च अर वीं आज्ञा छोड़ी कै हौर क्वे नी च ।”
\v 33 अर वेतैं सैरा मन, अर सैरि बुध्दि, अर सैरा प्राण अर सैरी ताकत से प्रेम रख, यु सैरा हवन अर बलि देण से बढ़िके च ।'
\v 34 जब यीशु न देखि कि वेन समझदारि से जवाब दे त वेन बोलि, “तु परमेश्वर का राज बटी जादा दूर नि छै।" अर तब कै तैं भि ऊंमु कुछ पुछणो सांसो नि ह्वे ।"
\v 35 फिर यीशु न प्रार्थना भवन मा उपदेश देंण बगत इन बोलि, कि “शाश्त्रि कनक्वे बोलदिन कि मसीह दाउद को नौंनु च ?
\v 36 दाउद न अफी पवित्र आत्मा मा ह्वे के बोलि, "प्रभु न मेरा प्रभु कु बोलि, मेरा दैणा बैठ, जब तक कि मि तेरा दुश्मनों तैं तेरा खुटों कि चौकि नि कैरि द्यों ।"
\v 37 दाउद त अफी वे कु प्रभु बोल्दु त फिर उ वेकु नौनु कनक्वे ठेरि ? अर भीड़ का लोग वेकि बातुं तैं ख़ुशी से सुणदा छा ।
\v 38 वेन अपड़ा उपदेश म ऊंकु बोलि, शाश्त्रियो से चौकस रयां जु लम्बा- लम्बा चोळा पैरी कै घुमण अर बाजारों मा नमस्कार,
\v 39 अर प्रार्थना भवन मा मुख्य-मुख्य आसणू अर भोज मा मुख्य- मुखय जगा चांदिनि ।
\v 40 उ विधवों का घर तैं खै जांदिनि, अर दिखाणु कु भौत देर तक प्रार्थना करदिनि । यूं न जादा सजा पाण ।
\v 41 उ प्रार्थना का भंडार का सामणि बैठी के देखणु छौ कि लोग प्रार्थना भवन का भंडार मा कनक्वे पैसा डाळदिन; अर भौत सैरा सेठु न भौत कुछ डाळि ।
\v 42 इथगा मा एक गरीब विधवा न ऐ कै द्वी दमड़ि जु अधेला का बराबर होंदिनि डाळिनि ।
\v 43 वेन अपड़ा चेलों तैं नजीक बुलै के ऊंकु बोलि, “मि तुम मु सच बुनु छौं कि प्रार्थना भवन का भंडार मा डाळण वाळुं मा बटी यीं विधवा न सबसे जादा अर बड़ीके डाळि ।
\v 44 किलैकि सभ्युं न अपड़ा धन कि बड़ति मा बटी डाळि, पर यींन अपड़ी घटति मा बटी जु कुछ वीं मु छौ, यानि अपड़ी सैरी सम्पति डाळि दीनि ।
\c 13
\p
\v 1 जब उ प्रार्थना भवन बटी भैर निकळणु छौ त वेका चेलों मा बटी एक चेला न वेमु बोलि, “हे गुरु जी दखा, कन बड़ा ढुंगा अर कथगा बड़ा भवन छिन !”
\v 2 यीशु न वेकु बोलि, “क्या तुम यूं बड़ा-बड़ा भवनों तैं दिखणा छां: इख ढुंगा मा ढुंगु भि नि राण जु ढोळे नि जालु।"
\v 3 जब उ जैतून का डांडा पर प्रार्थना भवन का सामणि बैठ्युं छौ त पतरस न अर याकुब न अर यूहन्ना न अर अंद्रियास न अलग-अलग जै कै वेमु पूछि,
\v 4 "हम तैं बतौ कि यूं बातु न कब होण ? अर जब यु बात पूरी होण वाळि ह्वेलि वे बगत कु क्या चिन्ह होलु ?”
\v 5 यीशु न ऊं मु बोली, “चौकस रावा कि क्वे तुम तैं नि भरमै द्यो।"
\v 6 बतेरा मेरा नौं से ऐ कै बोलला, 'मि वी छौं !' अर भोतु तैं भरमै देला।
\v 7 जब तुम लड़ै अर लड़ैयूंकि चर्चा सुणल्या, त नि घबरायां; किलैकि यूंकु होण जरुरि च, पर वे बगत अंत नि होलु ।
\v 8 किलैकि जाति पर जाति, अर राज पर राज हमला करला । हर कखि भ्यूंडोळ होला, अर अकाळ पोड़ला, यु त दुख की शुरुवात ह्वेलि ।
\v 9 पर तुम अपड़ा बारा मा चौकस रंयां; किलैकि लोग तुम तैं बड़ी सभौं मां सौंपला अर तुम पंचायतों मा पिटे जैल्या अर मेरा खातिर हाकिमों का अर राजाओं का सामणि खड़ा करे जैल्या ताकि ऊंकु गवै हो ।
\v 10 पर जरुरी च कि पैलि शुभ संदेश सभि जाती मा प्रचार करे जौ ।
\v 11 जब उ तुम तैं लिजाला अर सौंपला त पैलि बटी फिकर नि करयां कि हमु न क्या बुन पर जु कुछ तुम तैं वीं घड़ी बतेये जालु उनि बोल्यां किलैकि बोलण वाळा तुम नि ह्वेल्या बल्कि पवित्र आत्मा होलु ।
\v 12 भै तैं भै अर बुब्बा तैं नौना मरणु कु सौंपला अर बच्चा ब्वे-बाबुं का खिलाफ ह्वे कै ऊं तैं मरवे द्याला ।
\v 13 अर मेरा नौं का खातिर सभि लोगु न तुम बटी दुश्मनि कन, पर जु आखरि तक धीरज रखलु वेको उद्धार होलु ।
\v 14 याने जब तुम वीं उजाड़न वाळि घिणाण वाळि चीज तैं जख ठीक नी चा उख खड़ि दिखल्या ( पड़न वळु संझि ल्यो ) तब जु यहूदिया मा होनु उ डांडों मा भाजि जौनु;
\v 15 जु छत पर होनु उ अपड़ा घर बटी कुछ लेणु कु मूड़ी नि उतरुनु अर न भितर जौ ।:
\v 16 अर जु पुंगड़ा मा हो उ अपड़ा कपड़ा लेणु कु पिछनै नि लौटु ।
\v 17 ऊं दिनु मा जु दुबास्ता ह्वेलि अर जु दूध पिलांदि ह्वेलि ऊंकु हैइ हैइ !
\v 18 अर प्रार्थना करयां कि यु जाड़ों मा नि हो ।
\v 19 किलैकि उ दिन इन कलेश का होला कि यीं धरति का रंचणा बटै जु कुछ परमेश्वर न रंचि न त अभि तक ह्वेनि अर न अगनै होण ।
\v 20 जु प्रभु ऊं दिनु तैं घटौ न त कै भि प्राणि न नि बचण छौ, पर ऊं चुण्यां मनख्यूं का खातिर जौं तैं वेन चुणि ऊं दिनु तैं घटैये गे ।
\v 21 वे समै मा जु क्वे तुमुकु बोललु, “ देखा मसीह इख च" या देखा उख च त यकीन नि करयां;
\v 22 किलैकि झूटा मसीह अर झूटा भविष्य बताण वळा खड़ा होला अर चिन्ह अर बाकि बात का काम दिखाला, कि ह्वे सैकु त चुण्यां लोगुं तैं भि भरमै द्याला ।
\v 23 पर तुम चौकस रंयां, देखा मिन सभि बात तुम तैं पैली बटै बतायेनि ।
\v 24 ऊं दिनु मा वे कलेश का बाद सुरज अंधेरु ह्वे जालु, अर जोन उज्याळु नि देलि;
\v 25 अर आसमान बटी गैणा मूड़ि पोड़न लगि जाला, अर आसमान कि ताकत हिलैये जालि ।
\v 26 तब लोग मनिखि का नौना तैं बड़ि सामर्थ अर बढ़ै का दगड़ा आण देखला ।
\v 27 वे बगत उ अपड़ा दूतों तैं भेजी कै धरति का ये छोड़ बटी आसमान का वे छोड़ तक चौदिशों बटी अपड़ा चुण्यां लोगु तैं कठा करलु ।
\v 28 बेडु का डाळा बटी ईं मिशाल सीखा जब वेकि फौंकि कुंगळि ह्वे जांदिन अर पता निकळण लगि जांदिन त तुम जाणि जांद्यां कि गरमि कु मौसम आंण वाळु च ।
\v 29 इनि कै जब तुम यूं बातु होण देखल्या त जाणि लियां उ नजीक च बल्कि दरवाजा पर ही च ।
\v 30 मि तुम मु सच्च बुनु छौं, जब तक यु सभि बात नि ह्वेलि तब तक यूं लोगु न नि जांण ।
\v 31 आसमान अर धरति टळि जालि पर मेरी बोलिं बातुं न कभि भि नि टळण ।
\v 32 वे दिन या वीं घड़ि का बारा मा क्वे नि जाणदु न सरग का दूत अर न नौनु सिर्फ बुब्बा जांणदु ।
\v 33 देखा बिज्यां रावा अर प्रर्थना करदि रावा किलैकि तुम नि जाणद्यां कि उ बगत कब आलो ।
\v 34 या वे मनिखि कि तरौं दशा च जु परदेश जांदि बगत अपड़ु घर छोड़ि कै जौ अर अपड़ा नौकरु तैं हक दे द्यो अर हरेका तैं वेकु काम बतै द्यो अर फटक का चौकिदार तैं सजग राणो कु आदेश द्यो ।
\v 35 इलै सजग रावा तुम नि जाणद्यां कि घर का मालिक न कब आंण रुमुक बगत या अदा राति मु या मैर का बासण का बगत या सबेर मु ।
\v 36 इन नि हो कि उ अचाणचक ऐ जौ अर तुमतैं सेयूं देखु ।
\v 37 अर जु मि तुमुकु बुनु छौं वी सभ्यूं कु बुनु छौं; सजग रावा !
\c 14
\p \v 1 द्वी दिनु का बाद फसह अर बिना खमीर कि रोटि कु त्योहार होण वाळु छौ । मुख्य पुरोहित अर शाश्त्रि यीं बात कि फिराक मा छा कि कनक्वे वेतैं प्रपंच करी कै पकड़ी कै खतम कैरि द्यां ।
\v 2 पर उ बुना छा कि, त्योहार क दिन नि कन कखि इन नि हो कि, लोगु का बीच मा दंगा ह्वे जौ ।
\v 3 जब उ बैतनिय्याह मा शमौन कोड़ि का घर खाणू कु बैठ्यां छा, जब एक जनान संगमरमर का भांडा पर जटामांशि कु कीमति असलि इत्र ली कै ऐ अर वींन भांडु तोड़ि अर इत्र वेका मुंड मा खणै दीनि ।
\v 4 पर क्वे-क्वे मन मा रिसमिसै कै बुन लगि गैनि कि ए इत्र तैं सत्यानाश किलै करे गे ?
\v 5 किलैकि यु इत्र त तीन सौ दीनार से जादा मोल मा बेची कै गरिबु मा बांटे जै सकदु छौ, अर उ वीं तैं झिड़कण लगि गैनि ।
\v 6 यीशु न बोलि वीं तैं छोड़ि द्या; वीं तैं किलै सताणा छां ? वीं न त मेरा दगड़ा भलै कैरी ।
\v 7 गरीब त तुमारा दगड़ा सदानि रंदिन: अर ऊं दगड़ी तुम जब चैल्या भलै कैरी सकद्यां; पर मिन तुमारा दगड़ा सदानि नि रांण ।
\v 8 जु कुछ वा कैरि सकदि छै वींन कैरि; वींन मेरा दफनांणे कि तयारि पैले मेरा बदन पर इत्र मळेलि ।
\v 9 मि तुम मु सच्च बुनु छौं, कि जख कखि शुभ संदेशा प्रचार करे जालु उख ईंका ये काम कि चर्चा भि ईंकि याद मा करे जालि ।
\v 10 यहूदा इस्करियोति जु बारहों मा बटी ऐक छौ उ मुख्य पुरोहित मु गै कि यीशु तैं ऊंका हाथ मा पकड़वै द्यो ।
\v 11 उ इन सूणी कै खुश ह्वेनि; अर उ मौका खुज्याण लगि गे कि वेतैं कनक्वै भि पकड़वै द्यो ।
\v 12 बिना खमीर कि रोटि का त्योहार का पैला दिन, जब फसह का मेन्ढा कु बलिदान करे जांदु छौ त वेका चेलुं न वेमु पूछि, “कि तु कख चांणी छै कि हम जै कै त्वेकु फसह खाणै कि तयारि करां ?”
\v 13 यीशु न अपड़ा चेलों मा बटी द्वी चेलुं कु इन बोलिके भेजि, “शहर मा जावा अर एक आदिम पांणी कु घड़ा उठै कै लाण तुम तैं मिललु वेका पिछनै चलि जंयां;
\v 14 अर जख उ जालु वे घर का मालिक मु बोल्यां, गुरु जी कु बोल्युं च, “ मेरु उ बैठक कु भितर कख च जै मां मि अपड़ा चेलों का दगड़ा फसह कु भोज खै सैकु ?”
\v 15 उ अफी तुम तैं एक बड़ु सि सज्यूं- धज्यूं ऐंच कु कमरा दिखै द्यालु उख हमुकु तयारी करयां ।
\v 16 चेला शहर मा गैनि अर ऊं न उनि उख पै तब ऊंन फसह कि तयारी कैरी ।
\v 17 जब रुमुक ह्वे त तब उ अपड़ा बारा चेलों का दगड़ा मा उख शहर मा ऐ ।
\v 18 अर जब उ बैठि कै खाणू खाणा छा, तब यीशु न बोलि, मि तुम मु सच बुनु छौं, तुम मा बटी एक जु मेरा दगड़ा खाणु खांणू च उ मी तैं पकड़वै द्यालु ।
\v 19 उ उदास ह्वे गैनि अर एक एक कैरी के एक हैंका तैं पुछण लगि गैनि, "क्या उ मि छौं ?”
\v 20 अर वेन ऊंकु बोलि, “उ बारहों मा बटी एक च जैकु मेरा कटोरा मा हाथ डाळ्यूं च ।
\v 21 किलैकि मनिखि का नौंना का बारा मा जन लिख्यूं च उ त जांणु च पर वे मनिखि कु हाय च जै का द्वारा मनीखि कु नौनु पकड़वै जालु, जु वेकु जनम नि होंदु त भलु होंदु ।
\v 22 जब उ खांणु खाणा छा त यीशु न रोट्टी लीनि अर आशीष मांगी कै तोड़ि अर ऊं तैं दीनि अर बोलि, “ ल्यावा या मेरि देह च ।"
\v 23 फिर ऊं न कटोरा ली कै धन्यबाद कैरी, अर चेलुं तैं दीनि, अर ऊं सभ्यूं न वां मा बटी पीनि ।
\v 24 अर यीशु न चेलों कु बोलि, “यु करार कु मेरु ल्वे च जु भोतुं कु बगैए जांदु ।
\v 25 मि तुम मु सच बुनु छौं कि अंगुरों कु रस कभि नि प्यूलु जब तक परमेश्वर का राज मा नयु नि प्यों ।
\v 26 फिर उ भजन करदी जैतून का डांडा पर चलि गैंनि ।
\v 27 तब यीशु न ऊंकु बोलि, “तुम सभ्यूंन ठोकर खाण, किलैकि लिख्यूं च; मि ग्वेर तैं मारि द्यूलु अर भेड़ छिदरु-बिदरु लगि जालि ।”
\v 28 पर मि जब ज्यूंदु ह्वे जौंलु मिन तुम से पैलि गलील पौंछि जाण ।
\v 29 पतरस न यीशु कु बोलि, "जु सभि ठोकर खाला त खाला पर मिन ठोकर नि खाण ।"
\v 30 यीशु न वेकु बोलि, “मि त्वे मु सच बुनु छौं कि आज ही राति द्वी बार मैर का बासण से पैलि तु तीन बार मी बटी मुकरी जैलि ।
\v 31 पर पतरस न हौर भि जोर दे कै बोलि, जु तेरा दगड़ा मी तैं मोरन भी पोड़लु तब भि मि तेरु इन्कार नि करुलु | इनि हौर सभ्यूंन भि बोलि |
\v 32 फिर उ गतसमनि नौं कि जगा मु ऐ, अर वेन अपड़ा चेलुं कु बोलि, “इख बैठ्यां रावा जब तक मि प्रार्थना करलु ।
\v 33 अर यीशु पतरस, याकुब अर यूहन्ना तैं अफ दगड़ी लीगि, अर भौत अधीर अर उचाट होण लगि गे ।
\v 34 अर वेन चेलुं कु बोलि, “मेरु मन भौत उदास च, इख तक कि मि मोरण वळु छौं, तुम इख ठैरा अर बिज्यां रावा ।"
\v 35 फिर उ थोड़ा अगनै बढ़ि अर भुयां धरति मा पोड़ी कै प्रार्थना कन लगि गे, कि जु ह्वे सैकु त या घड़ि मी बटी टळि जौ ।
\v 36 अर बोलि, “हे पिता जी त्वे से सभि कुछ ह्वै सकदु, ये कटोरा तैं मी बटी हटै दि, तब भि जन मि चांदु उन ना बल्कि जन तु चांदि उनि हो ।"
\v 37 फिर उ उख बटी ऐ अर चेलों तैं सियूं देखि, त पतरस कु बोलि, हे शमौन तु सियूं छै ? क्या तु एक घड़ी भि बिज्यूं नि रै सैकि ?
\v 38 बिज्यां रावा अर प्रार्थना करदि रावा ज्यांसे तुम अजमैस मा नि पोड़्यां, आत्मा त तयार च पर शरीर कमजोर च ।
\v 39 अर यीशु फिर चलि गे अर उनि प्रार्थना कैरी ।
\v 40 फिर ऐ के चेलों तैं सियूं देखि किलैकि ऊंकि आंखि निन्दन भरीं छै, अर नि जाणि सकिनि कि वेतैं क्या जवाब देनु ।
\v 41 फिर तिसरी बार ऐ के ऊंमु बोलि, “अब से जा अर आराम कैरा, बस घड़ि ऐ पौंछि गे देखा मनिखि कु नौनु पापी लोगुं का हाथ मा पकड़वायेणू च ।
\v 42 उठा चला ! देखा मेरु पकड़वाण वाळु नजीक ऐ गे।
\v 43 उ इन बुनु ही छौ कि यहूदा जु बारहों मा बटी एक छौ, अफ दगड़ी मुख्य पुरोहितु, शाश्त्रियों अर सयाणों कि तरफ बटी एक बड़ी भीड़ ली कै तुरन्त तलवार अर लाठों ली कै उख पौंछि गे ।
\v 44 यीशु का पकड़वोण वाळा कु ऊंतैं इन बतायूं छौ कि, जैकि मि भुकि प्यूलु वी च अर वेतैं तुम जतन से लिजायां ।
\v 45 यहूदा ऐ अर वेन यीशु का सामणि ऐ कै बोलि, हे रब्बी !” अर वेकि भौत भुकि पीनि ।
\v 46 तब ऊंन यीशु पर हाथ डाळि अर वेतैं पकड़ि दीनि ।
\v 47 यीशु का दगड़ा उखम जू भि छा ऊं मा बटी एक न तलवार निकाळि अर मुख्य पुरोहित कु कंदूड़ काटी दीनि ।
\v 48 यीशु न वीं भीड़ कु बोलि, “क्या तुम मी तैं डाकु समझणा छां जु लाठा अर तलवार लीकै ऐयां छां ?
\v 49 मि त हरेक दिन प्रार्थना भवन मा तुम दगड़ी रै कै उपदेश देंदु छौ तब तुमुन मी तैं नि पकड़ि :पर यु इलै ह्वे कि पवित्र शाश्त्र कि बात पूरि होनु ।
\v 50 यीं बात होण से वेका सभि चेला वे छोड़ी के भाजि गेंनी ।
\v 51 एक जवान अपड़ी नंगी देह पर चादर ओड़ी कै वेका पिछनै गै; पर लोगुन उ पकड़ि दीनि ।
\v 52 पर वेन चादर छोड़ि अर नांगि भाजि गे ।
\v 53 फिर उ लोग यीशु तैं मुख्य पुरोहित मु लिगिनि अर सभि पुरोहित,सयांणा अर शाश्त्रि उख कठा ह्वे गैनि ।
\v 54 पतरस दूर-दूर ह्वे कै यीशु का पिछनै मुख्य पुरोहित का चौक का भितर तक चलि गे अर सिपैयूं का दगड़ा आग तापण बैठि गै ।
\v 55 मुख्य पुरोहित अर सैरि सभा यीशु तैं खतम कनु कु वेका खिलाफ गवाह खुज्याणा छा पर ऊं तैं गवाह नि मिलिनि |
\v 56 किलैकि उखुम भौत सैरा वेका खिलाफ झूटि गव्है देणा छा पर ऊंकि गव्है एक जन नि छै,
\v 57 तब कुछ लोगु न उठी कै यीशु का खिलाफ या गव्है दीनि ।
\v 58 “हमन ये तैं इन बुळद सूंणि, मि ये हाथ का बणायां मन्दिर तैं ढोळि द्यूलु अर तीन दिनु मां हैंकु बणै द्यूलु जु हाथ न नि बण्यूं होलु ।”
\v 59 यां पर भि ऊंकि गव्है एक जन नि निकळि ।
\v 60 तब मुख्य पुरोहित न बीच मा खड़ु ह्वे कै यीशु तैं पूछि, “तु क्वे जवाब नि देंणी छै ? यु लोग तेरा खिलाफ क्या बुना छिन ?”
\v 61 पर यीशु चुप रै, अर क्वे जवाब नि दीनि । मूख्य पुरोहित न वेमु फिर पूछि, “क्या तु वै परम धन्य कु नौनु मसीह छै ?
\v 62 यीशु न बोलि, “हां मि छौं" अर तुम मनिखि का नौना तैं सर्वशक्तिमान कि दैणि तरफ बैठ्यूं अर आसमान बटी बादळु मा औंण देखिल्या ।
\v 63 तब मुख्य पुरोहित न अपड़ा कपड़ा फाड़िनि अर बोलि, अब हम तैं गवाहों कि जरुरत कख च ?
\v 64 तुमु न या बुरै त सूणेलि ह्वेलि तुमारि क्या सलाह च ? “उखुम सभ्यूं न बोलि यु त खतम कन लैक च ।
\v 65 तब क्वे त वे पर थुकण क्वे वेकु मुख ढकाण अर वे पर मुक्का मन लगि गेंनि अर बुन लगि गेंनि कि, “भविष्यवाणि कैर" ! अर सिपैयूंन वेतैं पकड़ी कै थपड़ मारिनि ।
\v 66 जब पतरस मूड़ि चौक मा छौ त मुख्य पुरोहित कि नौकराण्यूं मा बटी एक उख ऐ ।
\v 67 अर पतरस तैं आग तापद देखि त वेतैं छिराड़ि कै दैखि कै बुन लगि गे, “तू भि त वे यीशु नासरी का दगड़ा मा छै ।"
\v 68 पतरस न मना कैरी अर बोलि, “मि नि जंणदूं अर नि समझुणु कि तु क्या बुनी छै ।" फिर उ भैर डेळि मा गै; अर मैर बांसि गे ।
\v 69 वा नौकराणि पतरस तैं देखि कै अपड़ा नजीक का लोगु मु फिर बुन लगि गे, “यू भि त ऊं मा बटी एक च ।"
\v 70 पर वेन फिर मना कैरी दींनी, जरा देर बाद पतरस का नजीक वळों न वेकु बोलि तु पक्का ऊं मा बटी एक छै किलैकि तु गलीलि भि छै ।
\v 71 तब पतरस धिकारण अर सौं सिरगत खाण लगि गे, “मि वे आदिम तैं जैकि तुम बात कना छां नि जांणदु ।
\v 72 तब तुरन्त दुसरी बार मैर बांसि गे, पतरस तैं वा बात ज्वा यीशु न वेमु बोलि छै याद ऐ गे: कि मैर का द्वी बार बांसण से पैलि तीन बार मेरा बारा मा तिन मुकरि जाण । अर उ यीं बात तैं सोची के रोण लगि गे ।
\c 15
\p \v 1 सुबेर होंदि मुख्य पुरोहितु न, सयाणूं न अर शाश्त्रियों न बल्कि सैरि महासभा न साणप कैरि के यीशु तैं बन्धवै दीनि अर लिजै कै पिलातुस का हाथ सौंपि दीनि ।
\v 2 पिलातुस न यीशु तैं पूछि, “क्या तु यहूद्यों को राजा छै ? वेन पिलातुस तैं जवाब दीनि, “तु अफी बुनि छै ।"
\v 3 मुख्य पुरोहित यीशु पर भौत बातु कु दोष लगाणा छा ।
\v 4 पिलातुस न वेमु फिर पूछि, क्या तु कुछ जवाब नि देंणी छै, देख यु लोग त्वे पर कथगा बातु कु दोष लगाणा छिन ?
\v 5 यीशु न फिर क्वे जवाब नि दे, इख तक कि पिलातुस तैं भैचक पोड़ि गै ।
\v 6 पिलातुस वे त्योहार मा एक कैदि तैं जै तैं भि उ चांदा छा ऊंकि खातिर छोड़ि देंदु छौ ।
\v 7 बऱअब्बा नौं कु एक मनिखि ऊं दंगा कन वाळों दगड़ा कैद मा छौ जौंन हंत्या कैरि छै ।
\v 8 अर भीड़ मथि जै कै पिलातुस मु आजुजि कन लगि गे कि, जन तु हमु कु करदि औंणी छै उनि कैर ।
\v 9 पिलातुस न ऊंतैं जवाब दींनी, “क्या तुम चांद्यां कि मि तुमुकु यहूद्यों का राजा तैं छोड़ि द्यों ?”
\v 10 किलैकि उ जांणदु छौ कि मुख्य पुरोहित न उ जलन खोरि मा पकड़वे छौ ।
\v 11 पर मुख्य पुरोहित न लोग उकसैनि कि पिलातुस बऱअब्बा तैं ऊंकि खातिर छोड़ि द्यो ।
\v 12 यु सूणी के पिलातुस न ऊंमु फिर पूछि, “जैकु तुम यहुदियों कु राजा बुना छां वेको मिन क्या कन ?
\v 13 उ फिर चिल्लैनि, “वे तैं सूळि पर चढ़ै द्या !”
\v 14 पिलातुस न बोलि, किलै, “ये न क्या बुरै कैरी ?” पर उ हौर जोर से चिल्लैनि, “ये तैं सूळि पर चढ़ै दि !”
\v 15 तब पिलातुस न भीड़ तैं खुश कनै मनसा से बऱअब्बा तैं ऊंकि खातिर छोड़ि दीनि अर यीशु तैं कोड़ा मरवै कै सौंपि दीनि ताकि उ सूळि पर चढ़ये जौन ।
\v 16 सिपै यीशु तैं किला का भितर का चौक मा लिगिनि जैकु प्रीटोरियुम बुल्दा छा अर सैरी पलटण तैं बुलै दीनि ।
\v 17 तब ऊं न यीशु तैं बैंगनि कपड़ा पैरेनि, अर कांडों कु मुगट बूणि कै वेका मुंड मा रखि,
\v 18 अर इन बोलि के यीशु तैं नमस्कार कन लगि गेंनि, “हे यहुदियों का राजा मनस्कार !”
\v 19 उ वेका मुंड मा सेटगों न मरणा छा अर वे पर थुखणा, घुंडा टेकि के वेतैं प्रणाम कना रैनि ।
\v 20 जब ऊं न यीशु को मखोल कैरेलि छौ त वे पर बटी बैंगनि कपड़ा उतारि दीनि अर वेका कपड़ा पैरे दीनि, अर तब वेतैं सूळि पर चढ़ाणु कु भैर ली गेंनि ।
\v 21 सिकन्दर अर रुफुस कु बुब्बा जैकु नौं शिमौन छौ अर उ कुरेनि छौ उ कै गौं बटी औंणु छौ अर उना बटी जांणु छौ, ऊं लोगु न उ मदद कनु कु पकड़ी कि उ सूळि तैं उठै कै लिजौ ।
\v 22 उ लोग यीशु तैं गुलगुता नौं कि जगा पर लिगिनि ज्यांकु मतलब खोपड़ि छौ ।
\v 23 उख ऊंन यीशु तैं मुर मिल्यूं दाखरस दींनी पर यीशु न नि लीनि ।
\v 24 तब ऊंन यीशु तैं सूळि पर चढ़ै दीनि अर वेका कपड़ूं तैं बांटणु कु परचि बणैनि कि जै तैं जू भी मिललु वे तैं आपस मा बांटि द्याला ।
\v 25 वे बगत दिन कु एक पहर बीति गे छौ जब ऊंन यीशु तैं सूळि पर चढ़ै ।
\v 26 अर ऊंन यीशु कु दोष कु पतर लिखि के वेका मथि लगै दीनि कि, “यहूदियूं कु राजा"
\v 27 ऊंन यीशु का दगड़ा द्वी डाकु एक वेकि दैणि तरफ अर हैंकु वेकि बैं तरफ सूळि पर चढ़ै दीनि ।
\v 28 ( तब पवित्र शाश्त्र कु उ वचन पूरु ह्वे कि उ परायूं का दगड़ा गणे गै ।)
\v 29 अर बट्वे भि मुंड हलै-हलै कै इन बोलि कै वेकि बुरै कना छा "वाह ! मन्दिर तैं ढोळण वळा अर तीन दिनु मा बणाण वाळा !
\v 30 सूळि पर बटी उतरी के अफ तैं बचौ ।
\v 31 यीं रीत से मुख्य पुरोहित शाश्त्रियों का समेत आपस मा मजाक उड़ाणा छा, “येन औरौं तैं बचै पर अफ तैं नि बचै सकदु ।
\v 32 इस्राएल कु राजा मसीह सूळि बटी उतरि के औ हम भि त देखि कै विश्वास करुला, जु मनिखि यीशु का दगड़ा सूळि पर चढैयां छा ऊ भि यीशु कि बुरै कना छा ।
\v 33 दुफरा होंदि सैरा मुलुक मा अंधेरु छै गे अर तिसरा पैहरा तक रै ।
\v 34 तिसरा पैहरा पर यीशु न जोर से पुकारि के बोलि, “ इलोई-इलोई लमा शबक्तनी ?” ज्यांकु मतलब च हे मेरा परमेश्वर तिन मि किलै छोड़ेलु ?”
\v 35 जु उखुम नजीक खड़ा छा ऊंमा बटी कुछु न सूंणी के बोलि, “देखा यु एलिय्याह तैं पुकारणू च ।"
\v 36 अर ऊं मा बटी एक मनिखि न एक स्पंज तैं सिरका मा डुबै के एक लांग पर रखि के यीशु तैं चुस्सै अर बोलि, “ठैरा ति दिखदां एलिय्याह वेतैं भुयां उतारुणु कु आंदु च कि नि आंदु ।"
\v 37 तब यीशु न बड़ा शब्द से चिल्लै कै प्राण छोड़ि दीनि ।
\v 38 अर प्रार्थना भवन को परदा माथि बटी मूड़ि तक फटी के द्वी टुकड़ा ह्वे गै ।
\v 39 अर जु सुबेदार यीशु का सामणि खड़ु छौ, जब वेन यीशु तैं जोर से चिलै कै प्राण छोडण देखि त वेन बोलि, “सचमुच यु मनिखि परमेश्वर को नौनु छौ !”
\v 40 कथगै जनाना भि दूर बटी देखणी छै: ऊंमा मरियम मगदलीनी, छोटा याकुब अर योसेस कि ब्वे मरियम अर सलोमि छै ।
\v 41 जब यीशु गलील मा छौ त यु जनाना वचन सुणनु वेका पिछनै चलदि छै, अर वेकि सेवा भक्ति करदि छै, अर हौर भि भौत जनानि छै जु यीशु का दगड़ा यरुशलेम बटी ऐयीं छै ।
\v 42 जब रुमुक ह्वे गे अर यु दिन त्योहार से पैलि कु दिन छौ जैकु तयारि कु दिन बुल्दा छा,
\v 43 अरिमतिया कु राण वळु एक आदिम जैकु नौं युसुफ छौ यु उखै कि महासभा को सदस्य छौ, अर यू भि परमेश्वर का राज कि जुगाळ कनु छौ, वेन ढाडस रखि अर उ पिलातुस राज्यपाल मु गै अर यीशु कि लांश मांगि ।
\v 44 पिलातुस भैचक मा पोड़ि गे, कि यीशु इथगा सिनक्वाळ मोरि गे; अर वेन सुबेदार तैं बुलै कै पूछि, "क्या वे तैं मोरयां इथगा देर ह्वे गै ?”
\v 45 जब पिलातुस न सुबेदार बटी हाल चाल जांणि लीनि तब वेन यीशु कि लांश युसुफ तैं दे दीनि ।
\v 46 तब यूसुफ न मखमल कु एक चादरु मोल लीनि, अर यीशु कि लांश तैं सूळि बटी उतारि अर वे चादरा मा लपेटि के एक कब्र मा ज्वा एक पोड़ पर खुदीं छै रखि दीनि अर कब्र का मुख पर एक पठाळ लगै दीनि ।
\v 47 मरियम मगदलीनी अर योसेस कि ब्वे मरियम देखणी छै कि यीशु तैं कख रखे गे ।
\c 16
\p \v 1 जब त्योहार कु दिन बीति गे छौ त मरियम मगदलीनी, अर याकुब कि ब्वे मरियम अर सलोमी यूं सभ्यूं न खुशबूदार चिजी मोल लीनि ताकि ऐ के यीशु कि लांश पर मळनु ।
\v 2 हप्ता का पैला दिन बिनसरि मा जब उद्यों होणु छौ यु जनाना कब्र पर ऐनि,
\v 3 अर आपस मा बुनि छै कि "हमुकु कब्र का मुख परो पठाळु कु जि हटालु ?”
\v 4 जब ऊंन अपड़ि नजर उठै त देखि कि कब्र परो पठाळु एक तरफां लमड्युं च यु पठाळु भौत बड़ु छौ ।
\v 5 कब्र का भितर जै कै ऊंतैं सफेद कपड़ों मा दैणि तरपां बैठ्यूं देखि त तब उ भैचक मा पोड़ि गेंनि ।
\v 6 वेन ऊंकु बोलि, “भैचक मा नि पोड़ा तुम यीशु नासरी जै तैं सूळि पर चढ़ैये गे छौ ढुंडणा छां उ ज्यूंदु ह्वे गे, उ इख नी च, या व जगा च जख वेतैं रखे गे छौ ।
\v 7 पर तुम जावा अर वेका चेलुं मु अर पतरस मु बोला कि यीशु न तुम से पैलि गलील चलि जांण, जन वेन तुम मु बोलि छौ तुमुन उ उखि देखण ।
\v 8 अर उ जनाना उख कब्र बटी भाजि गेंनि, किलैकि डैरि के उ कौंपणी छै अर ऊं पर घबराट छै गे, ऊंन कै तैं कुछ नि बतै किलैकि उ डरणी छै ।
\v 9 हप्ता का पैला दिन बिनसरि मा यीशु ज्यूंदु ह्वे के सबसे पैलि मरियम मगदलीनी तैं दिखेनि जैं बटी यीशु न सात भूत कि आत्मा निकाळि छै ।
\v 10 वीं न यीशु का दगड़्यों तैं जु शोक मा डुब्यां छा अर रोंणा बिब्याणा छा या खुशखबरि दीनि ।
\v 11 दगड़्यों न जब यु सूंणी कि यीशु ज्यूंदु ह्वे गे अर तैं जनानि न देखि त ऊंन यकीन नि कैरी,
\v 12 यांका बाद यीशु हैंका भेष मा ऊं मा बटी द्वी लोगुं तै जु कै गौं जांणा छा दिखेनि ।
\v 13 ऊंन भि जै कै हौरु तैं या खबर दीनि पर ऊंकि बातु कु यकीन भि कैन नि कैरि ।
\v 14 बाद मा यीशु अपड़ा ग्यारा चेलुं तैं भि दिखे जब उ खाणू खाणा छा यीशु न ऊंका मन कि निठुरता पर ऊंतैं खिजे के किलैकि ऊंन वेका ज्यूंदा होण पर वेतैं देखि छौ पर यकीन नि कैरि ।
\v 15 तब यीशु न ऊंकु बोलि, “तुम सैरा संसार मा जै कै सभि रांण वळुं तैं शुभ शंदेश कु प्रचार कैरा ।
\v 16 जु विश्वास कैरु अर बप्तिस्मा ल्यो वेको ही उद्धार होण, पर जु विश्वास नि करुलु वेन दोषि ठैराये जांण;
\v 17 अर विश्वास कन वाळुं मा यु चिन्ह होला उ मेरा नौं से भूत प्रेतों तैं निकाळला, नै- नै बोलि भाषा बोलला ।
\v 18 गुरौ तैं उठै द्याला, अर उ जु क्वे जहरिलि चीज भि पे द्याला तौभि ऊंकु क्वे भि नुक्सान नि होण; उ बिमारुं पर हाथ रखला, त उ खूब ह्वे जाला ।
\v 19 प्रभु यीशु ऊंका दगड़ा बात कना का बाद सरग मा उठैये गे,अर परमेश्वर की दैणि तरपां बैठि गे ।
\v 20 तब चेलों न हरेक जगा प्रचार कैरि अर प्रभु ऊंका दगड़ा काम कनु रै ऊं चमत्कारु का द्वारा जु दगड़ा-दगड़ा होंदा छा वचन तैं मजबूत कनु रै |
